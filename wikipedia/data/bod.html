༡༩༣༥ལོར་ཞང་པོ་དང་ལྷན་དུ་ནན་ཅིང་དུ་སློབ་སྦྱོང་མནང་བར་ཕེབས་རྩིས་བྱས། ཕྱི་ལོར་ཀྲུང་དབྱང་ཆབ་སྲིད་སློབ་གྲྭས་བཙུགས་པའི་མོང་བོད་སློབ་གྲྭར་སློབ་སྦྱོང་མནང་བ་དང་དེ་དུས་ཅང་ཅེ་ཧྲེ་སློབ་གྲྭའི་ཞའོ་ཀྲང་གི་འགན་བཞེས་ཀྱི་ཡོད། ༡༩༣༧ལོར་རི་འགོག་དམག་འཁྲུག་ལངས་རྐྱེན་སློབ་གྲྭ་དེ་ཨན་ཧུའི་ཅུའུ་ཧ་རི་བོ་ནས་ཧུའུ་ནན་ཀྲེ་ཅང་དུ་སྤོ་དགོས་བྱུང་། དེའི་རིང་ལ་ཁོང་གི《འུ་ཧན་ལ་བསྐྱོད་ལམ》ཞེས་པའི་རྩོམ་ཡིག《ཀྲེ་ཅང་ཉིན་རེའི་ཚགས་པར》སྟེང་འགོད་མནང་བ་རེད། དེ་དུས་ཁོང་དང་གཡོན་ཕྱོགས་ཀྱི་དུས་དེབ། དེ་བཞིན་མི་སྣར་ཐོག་མའི་རྒྱུས་ལོན་བྱུང་། ༡༩༣༨ལོར་སློབ་གྲྭ་དེ་ཁྲུང་ཆིང་དུ་སྤོས། དེ་ནས་ཟུང་ཁོང་གིས་མ་ཁེ་སི་དང་ལི་ཉིང་གི་བརྩམས་ཆོས་མང་དུ་བཀླགས་རྐྱེན་ཁོང་གི་ལྟ་བ་ལི་ཉིང་གི《མི་རིགས་རང་གཙོ་དབང་ཆའི་སྐོར་གླེང་བ》ཞེས་པ་དང་ཉེ་བར་གྱུར། དེའི་ཕྱི་ལོར་ཕུན་དབང་གིས་དཀོན་མཆོག་བཀྲ་ཤིས། ངག་དབང་སྐལ་བཟང་། ཤེས་རབ། མ་རྒྱལ་དོན་གྲུབ་ལ་སོགས་པའི་སློབ་ཕྲུག་དང་མཉམ་དུ༼བོད་རིགས་གུང་ཁྲན་རིང་ལུགས་གསར་བརྗེའི་འགུལ་བསྐྱོད་ཚོགས་ཆུང༽བཙུགས་མནང་བ་དང་། ཧྲུའུ་ཅིའི་འགན་བཞེས། དེ་ནས་ཁྲུང་ཆིང་བཅའ་སྡོད་དམག་སྡེ་བརྒྱད་པའི་དོན་གཅོད་ཁང་དང་གསང་བའི་ཐོག་ནས་འབྲེལ་གཏུག་མནང་། ད་དུང་ཚོགས་ཆུང་དེའི་མིང་ཐོག་ནས་སི་ཏའ་ལིན་དང་མའོ་ཙི་ཏུང་ལ་འཕྲིན་ཡིག་བསྐུར་མནང་མཛད། ཕུན་ཚོགས་དབང་རྒྱལ་གྱིས《རྒྱལ་སྤྱིའི་གླུ》《ཀྲུང་གོའི་རྒྱལ་གླུ》སོགས་བོད་ཡིག་ཏུ་ཐོག་མར་བསྒྱུར། ༡༩༤༠ལོར་སློབ་གྲྭ་ནས་ཕྱིར་འབུད་བྱས། དེ་ནས་ཡེ་ཅན་ཡིང་གི་རོག་སྐྱོར་འོག་མ་ཁེ་སི་དང་ལེ་ཉིང་གི་བརྩམས་ཆོས་མང་དག་ཅིག་ཉོས་ནས་བོད་དུ་ལོག་ཕེབས། ༡༩༤༢ལོར་ཁོར་གིས་དར་རྩེ་མདོ་རུ༼སྐར་མ་མེའི་ཚོགས་པ༽བཙུགས་མནང་བ་དང་། དེའི་ཁོངས་མི་ལ་ངག་དབང་དང་། ཏའོ་ཏང་། དགྲ་འདུལ། ཚང་ཆོས་གྲགས་སོགས་བྱུང་། དེ་ནས་ཚོགས་པ་དེ་གོ་མིན་ཏང་གི་ཤེས་རྟོགས་བྱུང་རྗེས་ཕུན་དབང་དང་ཏའོ་ཏང་ལྷ་སར་ཕེབས་ནས༼གངས་ལྗོངས་བོད་རིགས་གུང་ཁྲན་རིང་ལུགས་གསར་བརྗེའི་ཚོགས་ཆུང༽བཙུགས། ཁོང་ཚོས་བསོད་ཁང·དབང་ཆེན་དགེ་ལེགས་བཀའ་བློན་བརྒྱུད་ནས་བཀའ་ཤག་སྲིད་གཞུང་ལ་གསར་བརྗེའི་ལས་འགུལ་སྤེལ་དགོས་པའི་རེ་བ་ཞུས་ཀྱང་སྟོང་ཟད་དུ་ཕྱིན། ༡༩༤༤ལོར་རྒྱ་གར་དུ་ཕེབས། ༡༩༤༥ལོར་ཕུན་དབང་ཡུན་ནན་བདེ་ཆེན་རྫོང་དུ་ཕེབས་ནས༼ཤར་བོད་མི་དམངས་རང་སྐྱོངས་ལྷན་ཚོགས༽གསར་བཙུགས་མཛད་པས་སྲིད་གཞུང་གིས་འཛིན་བཟུང་བཀའ་རྒྱ་བཏང་། ༡༩༧༤ལོར་ཕུན་དབང་ཆབ་མདོ་ཁུལ་དུ་ཕེབས་ནས་གཡུ་ཐོག·བཀྲ་ཤིས་དོན་གྲུབ་ཀྱིས་རོག་སྐྱོར་འོག་ལྷ་སར་ཕེབས་ཐུབ་པ་བྱུང་། ༡༩༤༩ལོར་ཕུན་དབང་སོགས་ཀྲུང་གོ་གུང་ཁྲན་ཏང་གི་གསང་བའི་ལས་དོན་སྒྲུབ་མཁན་དང་འབྲེལ་བ་ཡོད་པ་ཤེས་རྟོགས་བྱུང་ནས་བཀའ་ཤག་སྲིད་གཞུང་གིས་བོད་ནས་ཕྱིར་འབུད་བྱས། ལོ་དེའི་སྤྱི་ཟླ་༩པར་ཁོང་རྣམས་རྒྱ་གར་བརྒྱུད་ནས་ཁུན་མིང་དུ་ཕེབས། ཁོང་གིས་ས་དེ་གའི་ཀྲུང་གོ་གུང་ཁྲན་ཏང་རྩ་འཛུགས་དང་འབྲེལ་བ་བྱས་མཐར་གུང་ཁྲན་ཏང་ཡོན་ཞིག་ཏུ་གྱུར། དེ་རྗེས་འབའ་ཐང་ལ་ལོག་ཕེབས་ནས༼ཀྲུང་གོ་གུང་ཁྲན་ཏང་ཁམས་བོད་ས་མཚམས་ལས་དོན་ཨུ་ཡོན་ལྷན་ཁང༽༼ཤར་བོད་དམངས་གཙོའི་ན་གཞོན་ལྷན་ཚོགས༽གསར་འཛུགས་མཛད་པ་དང་ཧྲུའུ་ཅིའི་འགན་བཞེས།
བཀའ་རྩ་གསལ་བསྒྲགས་དངོས་ཤོག་གྲངས་ ༡༢ ལ་བཀོད་ཡོད།༡༩༡༣ ཟླ་བ་དང་པོའི་ནང་སོག་པོའི་རྒྱལ་སར་སོག་བོད་ཆིངས་ཡིག་གཅིག་བཞག་པའི་ནང་སོག་བོད་རྒྱལ་ཁབ་གཉིས་ངོས་ནས་མན་ཇུའི་གོང་མའི་དབང་འོག་ནས་ཐོན་པ་དང༌། ྋགོང་ས་ཏཱ་ལའི་བླ་མ་རིན་པོ་ཆེ་བོད་རང་བཙན་རྒྱལ་ཁབ་ཀྱི་དབུ་ཁྲིད་གཙོ་བོ་ཡིན་པ་སོགས་པོའི་རྒྱལ་ཁབ་ཀྱིས་ཁས་ལེན་ཞུས་པ་དང༌། དེ་བཞིན་རྗེ་བཙུན་དམ་པ་ཧོ་ཐོག་ཐུ་སོག་པོ་རང་བཙན་རྒྱལ་ཁབ་ཀྱི་དབུ་ཁྲིད་གཙོ་ བོ་ཡིན་པ་བོད་རྒྱལ་ཁབ་ནས་ཁས་ལེན་གནང་བ་སོགས་རྒྱལ་ཁབ་གཉིས་ཀྱི་རང་ཐག་རང་གཅོད་བྱས་ཡོད་པ་རེད། ཆིངས་དོན་དངོས་ཤོག་གྲངས་ ༡༡ ལ་བཀོད་ཡོད།
སྤྱི་ལོ་༡༩༥༣ལོའི་ཟླ་བ་༨པར་སྨན་པས་ཁོང་གི་རྐང་པ་ནས་པུས་མོའི་བར་བཅད་པ་རེད། བཤགས་བཅོས་དེའི་སྡུག་བསྔལ་གྱི་རང་ཉིད་ལ་བརྗེད་པར་དཀའ་བའི་སྐྱོ་སྣང་ཞིག་ཀྱང་བྱུང་།: “ཁོང་ཚོས་ཟླ་བ་༦གོང་ངའི་རྐང་པ་བཅད་པ་དེས་རང་ཉིད་ལ་ཐེངས་མ་ཁ་ཤས་གཅིག་མནར་གཅོད་བཏང་བྱུང་ཏོག་ཙམ་མ་གཏོགས་ངའི་སྲོག་ཤོར་གྲབས་བྱས་བྱུང་། རང་ཉིད་རང་ཤི་བརྒྱབ་འདོད་པའི་སྐབས་རྟག་ཏུ་ཊའི་གོ་ཡི་རང་ཉིད་ལ་བཀག་འགོག་བྱེད་ཀྱི་འདུག་ག་རེ་ཡིན་ཟེར་ན་ཁོང་གིས་ང་དྲན་པ་གསུངས་ཀྱི་འདུག་ལ་རང་ཉིད་ཀྱི་ཀྱང་ཁོང་གིས་ང་དྲན་གྱི་རེད་མཉམ་གྱི་འདུག འོན་ཀྱང་ངའི་མི་ཚེ་འདིའི་ནང་སླར་ཡང་སྡུག་བསྔལ་ཡོང་གི་མ་རེད།ང་ད་དུང་ཏོག་ཙམ་འགུག་དགོས་འདུག་་་”
ཐ་མལ་དུ་གནས་པའི་མི་དར་མའི་སྙིང་གི་ཕར་ཚད་ནི་དུས་ཚོད་སྐར་མ་གཅིག་ལ་ལན་གྲངས༦༠ནས༡༠༠བར་ཡིན་ཏེ། སྙིང་གི་འཕར་ཚད་ལན་གྲངས༡༠༠ཡན་བརྒལ་ན་མྱུར་དྲགས་པར་བརྩིའོ།
ཀློང་རྡོལ་བླ་མ་རིན་པོ་ཆེའི་བརྟག་ཐབས་ནང་སྤོས་ཤེལ་ལ་། སྤོས་ཤེལ་སྦུར་ལེན་ཁ་ཆེ་མོང་གོལ་དང་། མངའ་རིས་མཚོ་དང་མོན་གྱི་ཡུལ་ནས་འབྱུང་། ཁ་ཆེ་གུར་གུམ་མདོག་འདྲ་བཟང་བ་དང་། དཀར་སྐྱ་ཆུ་སྦུར་འདྲ་དང་དམར་ནག་ངན་། རྫུས་མ་ག་བུར་སྤོས་དཀར་བསྡུས་པའི་བཅོས་། ཕྱི་ཡི་རྒྱ་མཆོ་བཅུད་བསྡུས་བཟང་ཤོས་ཡིན་། འདམ་སོགས་དུག་ཆུ་ལས་ཐོན་ངན་པ་ཡིན་། ཞེས་སོ།།
༡། བརྒྱད་ཚན་གྱི་གཏན་སྲོལ་ནི་དཀར་ཤམ་བར་དུ་འཇུག་པ་ཞིག་ཡིན་ཡང། དཀར་ཤམ་ལས་རྡུལ་གྲངས་(Atomic number) མཐོ་བའི་རྩ་རྫས་ཀྱི་རིགས་ལ་བརྒྱད་ཚན་གྱི་གཏན་སྲོལ་དེ་འཇུག་མི་ཐུབ།
གློ་ནད་ཀྱིས་རྐྱེན་པས་ཧྥ་རིས་ད་ཀ་ལོ་སྤྱི་ལོ་༡༩༥༤ལོའི་ཟླ་བ་༧པའི་ཚེས་༡༣གྱི་དགུང་མོ་ཚེ་ལས་འདས་པ་རེད། དེའི་ཉིན་གྱི་ཁོ་མོའི་ཉིན་ཐོའི་ནང་འདི་འདྲ་ཟེར་བྲིས་འདུག: “ངའི་རེ་བར་མཐའ་འབྲས་དེ་སྐྱིད་པོ་ཡོང་བ་དང་དུས་ནམ་ཡང་ཡང་བསྐྱར་མ་ཡོང་བ་ཤོག་་་ཧྥ་རིས་ད།།” ཞེས་འཁོད་འདུག
སྣེ་གདོང་གོང་མ་ངག་གི་དབང་པོ་སྐུ་ན་ཕྲ་བའི་སྐབས། ཡར་ཀླུང་མཁར་ཐོག་གི་རྫོང་དཔོན་རིན་སྤུངས་པ་མཚོ་སྐྱེས་རྡོ་རྗེས་སྣེ་གདོང་སྲས་ཀྱི་རམ་འདེགས་དཔོན་ཚབ་ཞུས་ཏེ། སྲི་ཞུ་ལེགས་པར་སྒྲུབ་ནའང་། སྣེ་གདོང་པའི་བློན་པོ་ཚོས་ཕྲག་དོག་གིས་གྱེན་ལངས་བྱས་པར་ཞི་དྲག་གིས་གནོན་ཤུགས་སྤྲོད་པ་ལས། ཕག་གྲུའི་ནང་ཁུལ་ཆིག་སྒྲིལ་གྱི་ནུས་པ་ཡོངས་སུ་ཟད་དེ། མཐར་སྡེ་སྲིད་རིན་སྤུངས་པའི་མངའ་ཐང་ཇེ་རྒྱས་སུ་སོང་ནས། བོད་ཀྱི་ལོ་རྒྱུས་ཐོག་ཕག་གྲུ་གོང་མ་རིམ་བྱོན་ལས་ལོགས་སུ་རིན་སྤུངས་སྡེ་བ་རིམ་བྱོན་ཞེས་པའི་བཤད་སྲོལ་མཛད་དགོས་པ་འདི་བྱུང་བར་མངོན། དེ་ཡང་རིན་སྤུངས་པའི་མི་རབས་བཞིའི་རིང་སྣེ་གདོང་ནང་ཁུལ་དང་། དབུས་གཙང་གི་སྡེ་གཟར་རབ་དང་རིམ་པར་བྱུང་བའི་ནང་ནས། ཚབས་ཆེ་ཤོས་ནི་རབ་བྱུང་བརྒྱད་པའི་ས་རྟ་(༡༤༩༨)ལོ་དང་། རབ་བྱུང་དགུ་པའི་མེ་བྱི་(༡༥༡༦) ས་ཁྱི་(༡༥༣༨)བཅས་ཡིན། སྡེ་གཟར་དེ་དག་གི་མཐའ་མའི་རྒྱལ་ཁ་དེ་རིན་སྤུངས་པར་ཐོབ་པ་ནས། སྡེ་པ་དེའི་མངའ་ཐང་ཇེ་རྒྱས་སུ་སོང་བ་དང་བསྟུན། བོད་དབུས་གཙང་གི་ས་ཁྱོན་ཕལ་མོ་ཆེར་དབང་བསྒྱུར་བྱས་ཀྱང་། རིན་སྤུངས་པ་རང་གི་མིང་ཐོག་ནས་སྲིད་དབང་མ་བཟུང་བར། སྡེ་སྲིད་ཕག་མོ་གྲུ་པའི་མིང་ཐོག་ནས་དོན་ལ་སྡེ་པ་འདིས་དབང་བསྒྱུར་བྱས་པས། དེས་ན་ལོ་རྒྱུས་ཐོག་རིན་སྤུངས་སྡེ་བ་ཞེས་ལོགས་སུ་འདྲེན་པ་དང་མི་འདྲེན་པའི་རྒྱུ་མཚན་ཡང་དེས་ཡིན་པར་ཤེས་དགོས། ལོ་རྒྱུས་ཐོག་འདི་ལ་རིན་སྤུངས་སྡེ་རབས་ཟེར། རིན་སྤུངས་པའི་སྲིད་འཛིན་རིམ་བྱུང་ནི། མཚོ་སྐྱེས་རྡོ་རྗེ། དོན་ཡོད་རྡོ་རྗེ། ངག་དབང་རྣམ་རྒྱལ། དོན་འགྲུབ་ཚེ་བརྟན་རྡོ་རྗེ། ངག་དབང་འཇིགས་གྲགས་བཅས་སོ།།
འཇམ་དཔལ་སྤྲུལ་བ་རུ་རོ་གཅིག་ཕྱིར་ན།། གསར་རྙིང་ཡི་དམ་ལ་ཁྱད་པར་མི་འདུག།། དངོས་གྲུབ་ཞུ་རྒྱུ་དེ་འཕྱུགས་མེད་མཛོད་དང་།། ཆོས་ཀྱི་རྒྱལ་པོ་དང་གཟའ་གདོང་དམར་ནག།། དགེ་སྡིག་ཤན་འབྱེད་ཀྱི་ངོ་བོར་གཅིག་པས།། གསར་རྙིང་ཆོས་སྐྱོང་ལ་མཆོག་དམན་མི་འདུག། ལས་བཞི་སྒྲུབ་པ་ལ་སྐུལ་མཁས་གྱིས་དང་།། ཀ་དག་ལྷུན་གྲུབ་དང་དབུ་མའི་ལྟ་བ།། གཉིས་ཀ་རྟག་ཆད་ཀྱི་གཡང་ལས་གྲོལ་བས།། གསར་རྙིང་ལྟ་བ་ལ་མཐོ་དམན་མི་སྣང་།། བདེན་འཛིན་གཡུལ་ངོ་ལ་དཔའ་རྟགས་སྟོན་དང་།། ཅི་ཡང་མི་རྟོག་དང་ངར་འཛིན་ཞི་གནས།། བྱིང་རྒོད་བྲལ་བ་ཡི་སྒོམ་ཚུལ་ཡོད་ན།། གསར་རྙིང་སྒོམ་དོན་ལ་ཁྱད་པར་མི་སྣང་།། བདེ་གསལ་མི་རྟོག་པའི་ངང་དུ་ཞོག་དང་།། རིག་པ་བརྟུལ་ཞུགས་དང་སོ་ཐར་སྤྱོད་པ།། གང་ཟག་གཅིག་གིས་ཀྱང་རིམ་པར་སྤྱད་ཆོག།། གསར་རྙིང་སྤྱོད་པ་ལ་ཕྱོགས་ཞེན་མི་དགོས།། རང་གི་རྟོགས་ཚད་ལ་ལྟོས་ནས་སྤྱད་ཆོག། རིག་འཛིན་ཞལ་ཆབ་དང་གཞུང་བའི་སྤྲོས་བཤད།། གང་ཡང་སྐམ་བཤད་ཀྱི་སྦུན་པ་བྲལ་ན།། གསར་རྙིང་འཆད་པ་ལ་གནད་དོན་འདྲ་བས།། འཆད་ཚུལ་སེམས་སྟེང་ནས་ནོར་མེད་གྱིས་དང་།། མན་ངག་མཛུབ་ཚུགས་དང་ལུང་རིགས་ངར་བོ།། གང་གིས་རྩོད་ན་ཡང་རྩོད་ས་ལོག་རྟོག། གསར་རྙིང་རྩོད་པ་ལ་ཕྱོགས་ས་སྒྲ་ཁྱད་མེད།། ཐལ་ཕྱིར་མ་སྦྱར་ཡང་དེ་དོན་སྦྱོངས་དང་།། ཉམས་མྱོང་བརྡ་སྐད་དང་བཀའ་བསྟན་དགོངས་འགྲེལ།། རྩོམ་ཚུལ་ཚད་ལྡན་གྱི་གཏམ་དང་མཐུན་ན།། གསར་རྙིང་གང་རྩོམ་ཡང་ཐར་ལམ་སྟོན་པས།། རྩོམ་ཚུལ་རྒྱ་བོད་ཀྱི་མཁས་པར་སྟུན་དང་།། དགེ་ལྡན་བསྟན་པ་དང་སྔ་འགྱུར་ཆོས་ལུགས།། ལྷ་ཆོས་རྣམ་དག་གི་གནད་དོན་གཅིག་རེད།། གསར་རྙིང་གྲུབ་མཐའ་ལ་ནང་དབྱེར་མེད་པས།། དག་སྣང་འོད་དཀར་གྱིས་རང་སེམས་སྦྱོངས་དང་།། ཚངས་སྤྱོད་དགེ་འདུན་དང་སྔགས་འཆང་དཔའ་བོ།། བསླབ་གསུམ་ཉམས་ལེན་དང་བདེ་སྟོང་མཆིས་ན།། གསར་རྙིང་ཟླ་གྲོགས་ལ་བསྟོད་སྨད་མི་དགོས།། ཐར་ལམ་དཀྱུས་ཐོག་དེ་གཉིས་ཀས་ཆོད་ངེས།། གངས་སེང་དཀར་མོ་ཁོ་གངས་རྩེར་འགྱིང་ནས།། གཡུ་རལ་སྔོན་པོ་དེ་མཐའ་ལ་རྒྱས་པས།། མདོ་དབུས་གཉིས་ཀ་ན་སྐད་སྒྲ་ཆེ་བ།། ཚོགས་དྲུག་རང་གྲོལ་གྱི་ཁྱད་ཆོས་ལགས་སོ།། ན་ཚོད་སྒོ་ང་ལ་དམ་རྒྱ་བྱས་ཀྱང་།། ལྷན་སྐྱེས་རིག་རྩལ་གྱི་གཞན་ཡིད་འཕྲོག་པ།། མཆོག་སྤྲུལ་འདབ་ཆགས་ཀྱི་ཕྲུ་གུ་ལགས་ན།། སྐྱོང་ཚུལ་ཐང་ལྷོད་དང་བྲལ་བས་སྐྱོངས་དང་།། རྐྱང་བུ་ཁ་དཀར་གྱིས་རིག་པའི་ཐང་ན།། རྣམ་དཔྱོད་བང་རྩལ་གྱིས་ཕ་རོལ་གནོན་པ།། སྐལ་ལྡན་རང་གྲོལ་ཁོའི་རྩེད་འཇོར་འོས་པས།། གཞན་དོན་ཁྲོམ་གཤོག་གི་དཔའ་བོ་གྱིས་དང་།། ཁོ་རེ་བློ་གྲོས་ཀྱི་ནོར་དང་ལྡན་པས།། གཞན་གྱི་བསླབ་སྟོན་ལ་ལྟོས་པ་མིན་ཡང་།། ངེད་ཅག་བཀུར་འོས་ཀྱི་ངག་ལ་ཉན་ན།། ཕན་པ་འབྱུང་ཚུལ་གྱི་གནའ་གཏམ་འདུག་གོ། དེ་ལྟར་རང་ཉིད་ལ་གྲུབ་མཐའི་གནད་དོན།། ཅུང་ཟད་གོ་བ་ཡི་སྤོབས་པ་དགེ་བས།། འདི་དོན་གསར་རྙིང་གི་བསྟན་འཛིན་ཀུན་གྱིས།། འཕྱུགས་མེད་རྟོགས་པ་ཡི་དོན་དུ་སྨྲས་སོ།། འདི་མར་ནང་འཇིགས་མེད་དམ་ཆོས་རྒྱ་མཚོའི་གསུང་ཡིན།
ཞྭ་སྒབ་པ་ནི་སྲིད་འཛིན་པ་འཇོན་ཐང་ཅན་ཞིག་ཡིན་ཞིང༌། ལོ་རྒྱུས་སྨྲྨ་བ་དང༌། རང་བཙན་འཐབ་རྩོད་པ། ཆབ་སྲིད་མཁས་ཅན་ཞིག་ཀྱང་རེད། ཁོང་མི་ཚེ་གང་པོར་བོད་རང་དབང་གཙང་མའི་ཆེད་འཐབ་རྩོད་ལ་རྒྱབ་སྐྱོར་གནང་མཁན་ཞིག་ཡིན་སྟབས་རྒྱ་ནག་གིས་སྔ་ཕྱིར་ཁོང་གི་འདོད་ཚུལ་དང༌། ཁོང་གི་བརྩམས་པའི་སྲིད་དོན་རྒྱལ་རབས་ལ་ཆེད་དུ་བལྟ་བསྡུར་ཚོགས་པ་བཙུགས་ནས་དགག་ཡིག་སྔ་ཕྱི་རིམ་པར་སྤེལ་ན་ཡང༌། ཞྭ་སྒབ་པའི་བཀའ་དྲིན་དང་བྱས་རྗེས་ནམ་ཡང་འབུར་དུ་ཐོན་བཞིན་ཡོད་པ་ལས་ཉམས་ཆགས་ཅི་ཡང་བྱུང་མེད། ཡིན་ན་ཡང་བློ་ཕམ་པ་ལ་ཞིག་ལ་བོད་རིགས་ནང་ཁུལ་གྱི་རྩོམ་པ་པོའི་མིང་འཛིན་ཕྲག་དོག་ཅན་འགའ་རེས་བོད་ཀྱི་སྲིད་དོན་རྒྱལ་རབས་ཞྭ་སྒབ་པའི་མིན་པར་དགེ་ཆོས་ཀྱི་ཡིན་ཚུལ་བཤད་པ་སོགས་ནི་བཙན་བྱོལ་སྤྱི་ཚོགས་ཁྲོད་ཀྱི་ཕྱོགས་འཐེན་གྱི་ནད་ཡམས་ལས་བྱུང་བ་ཁོ་ན་ཞིག་ལས་རྒྱུ་མཚན་ཤེས་བྱེད་བཅས་ཚད་ལྡན་ཡོད་པ་ཞིག་གཏན་ནས་མིན།
དུས་རབས་ཀྱིས་ཁྱོད་ཚོར་སྒུག་མི་སྲིད་པས་ཁྱོད་ཚོས་དུས་རབས་ཀྱི་རྗེས་མཆོད་པའི་ཐབས་ལམ་འཚོལ་རོགས། དེ་བས་ང་ཚོས་ཁྱོད་ཚོའི་མིག་གི་དགའ་སྟོན་དུ་ཆ་འཕྲིན་དུས་རབས་ཀྱི་ལག་རྩལ་ལྡན་པའི་དྲ་རྒྱ་གསར་པ་ཞིག་རྣམ་པ་ཚོའི་སྤྱན་ལམ་དབུ་འབྱེད་ཞུས་ཡོད།༽ <<ལྷ་ས་རྩོམ་རིག་མེ་ལོང༌།>>ནི། སྤྱི་ལོ༢༠༡༤ལོའི་ཟླ༡༠ཚེས༡༠ཉིན་དངོས་སུ་ཤར་གཏོང་དང༌། ཧི་མ་ལ་ཡིག་གཟུགས་ཀྱིས་གཙོས་རྒྱལ་སྤྱིའི་ཨང་བསྒྲིགས་བོད་ཡིག་གི་ཡིག་གཟུགས་ཁག་བསྒྲིགས་སྦྱོར་གྱིས་དེང་རབས་ཅན་དྲ་རྒྱའི་འཕེལ་རིམ་གྱི་འགྲོས་དང་བསྟུན་ནས་བཟོས་གྲུབ་བྱུང་བའི་ཆ་འཕྲིན་ཞིག་ཡིན།
གསང་བའི་བདག་པོས་ལྷོ་བྲག་གྲུབ་ཆེན་ལ། བློ་བཟང་གྲགས་པ་འགྲན་ཟླ་ཀུན་དང་བྲལ། གསུངས་པ་ལྟར། རྗེ་བླ་མའི་ཐུན་མོང་མ་ཡིན་པའི་གསང་གསུམ་གྱི་ཡོན་ཏན་ཕར་ཞོག ཀུན་གྱི་མཐུན་སྣང་དུ་གྲུབ་པའི་ཐོས་བསམ་སྒོམ་གསུམ་དང་། འཆད་རྩོད་རྩོམ་གསུམ་གྱིས་རྒྱལ་བའི་བསྟན་པ་ལ་བྱ་བ་བྱེད་ཚུལ་ཁོ་ནས་འཛམ་གླིང་རྒྱན་མཆོག་རྣམས་དང་འགྲན་ལས་ལྷག་པའི་ཡོན་ཏན་དང་མཛད་རྗེས་ཀྱི་ཁྱད་པར་དུ་མ་ཞིག་ཡོད་པར་ཚུལ་སུམ་གྲུབ་པའི་རྡོ་རྗེ་གཏན་ཚིགས་བརྗོད་པར་ནུས། རྗེའི་རང་རྣམ་རྟོགས་བརྗོད་འདུན་ལེགས་མ་ལས། དང་བོར་རྒྱ་ཆེན་ཐོས་པ་མང་དུ་བཙལ། །བར་དུ་གཞུང་ལུགས་ཐམས་ཅད་གདམས་པར་ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་བསྟན་པ་རྒྱས་པའི་ཆེད་དུ་བསྔོས། །ཞེས་པ་ནི་རྗེའི་མཛད་པའི་སྤྱི་སྡོམ་ལྟ་བུ་ཡིན་ལ། དམ་པ་འདི་ཉིད་གཞོན་ནུ་ཉིད་ནས་བཟུང་དགོང་ལོ་སུམ་ཅུ་ལྷག་གི་བར་དུ་བཀའ་གདམས་ས་སྐྱ་བཀའ་རྒྱུད་ཇོ་ནང་རྙིང་མ་སོགས་ཆོས་རྒྱུད་རིས་མེད་ཀྱི་དགེ་བའི་བཤེས་གཉེན་སུམ་ཅུ་བསྟེན་ནས་གུས་རྟག་བརྩོན་པས་མདོ་སྔགས་ཀྱིས་བསྡུས་པའི་ཤྰཀྱའི་བསྟན་པ་ཡོངས་རྫོགས་དང་། ཐུན་མོང་རིག་གནས་བཅས་ལ་སྦྱངས་པ་ཕུལ་ཕྱིན་གནང་བ་ཡིན་ཏེ། རྗེ་རང་གིས་མཛད་པའི་རྟོགས་བརྗོད་འདུན་ལེགས་མ་ལས། དེ་ཡི་ཕྱིར་ན་མི་ཕམ་ཆོས་རྗེ་དང་། །འཛམ་གླིང་རྒྱན་དྲུག་མཆོག་གཉིས་ཞེས་གྲགས་པའི། །གཞུང་ལ་ཕྱོགས་རིས་པ་དང་རགས་པ་རེས། །ཚིམ་པར་མ་བྱས་ཀུན་ལ་ཞིབ་ཏུ་སྦྱངས། །ཞེས་དང་། འདི་ན་རྫོགས་སངས་རྒྱས་སུ་བགྲོད་པ་ལ། །ཟབ་མོ་རྡོ་རྗེ་ཐེག་དང་ཕར་ཕྱིན་ཐེག །རྣམ་པ་གཉིས་ཡོད་གསང་སྔགས་ཕར་ཕྱིན་ལས། །ཤིན་ཏུ་ཁྱད་པར་འཕགས་པ་ཡིན་ནོ་ཞེས། །ཉི་མ་ཟླ་བ་ལྟ་བུར་ཀུན་ལ་གྲགས། །ཚིག་དེ་བདེན་པའི་ཚིག་ཏུ་འདོད་བཞིན་དུ། །ཟབ་མོ་ཐེག་དེ་ཇི་ལྟ་བུ་ཞིག་ཅེས། །ཚོལ་བར་མི་བྱེད་མཁས་པའི་ཁུར་འཛིན་པ། །དེ་འདྲ་དེ་ཡང་ཤེས་རབ་ཅན་ཡིན་ན། །དེ་ལས་གཞན་པའི་དབང་བོ་རྟུལ་བོ་གང་། །ཤིན་ཏུ་འཕྲད་དཀའ་གོང་ན་མེད་པའི་ལམ། །འདི་འདྲ་ཡལ་བར་འདོར་བ་ཀྱེ་མ་མཚར། །དེ་ཉིད་ཕྱིར་ན་རྒྱལ་བའི་ཐེག་པ་མཆོག །སངས་རྒྱས་ལས་ཀྱང་དཀོན་པའི་རྡོ་རྗེ་ཐེག །དངོས་གྲུབ་གཉིས་ཀྱི་གཏེར་གྱུར་ཟབ་མོ་དེར། །ཞུགས་ནས་འབད་པ་མང་བོས་རིང་དུ་སྦྱངས། །ཞེས་དང་། བཀའ་གདམས་གོང་མས། རྣམ་གྲོལ་སྒྲུབ་པ་ལ་བོ་ཏི་མཛོ་ཁལ་ཙམ་ལ་བྱ་བ་མ་བྱས་པར་བེའུ་བུམ་ལག་མཐིལ་ཙམ་པ་རེ་སྟོན་པ་ཙུག་སྦེད་པ་ཙུག་བྱས་པས་གར་ཡང་མི་ཕྱིན། ཞེས་དང་།
བར་སྐབས་དགོན་རྙིང་གནས་སྤོ་བ་སོགས་བསྟན་དགོན་གྱིི་མཛད་བྲེལ་གྱིས་སྒྲུབ་གྲྭ་གསར་འཛུག་མ་གྲུབ་གོང་། བླ་མ་རིན་པོ་ཆེ་བཀའ་བརྒྱུད་བཀྲ་ཤིས་གཟུགས་སྐུ་ཞི་དབྱིིངས་སུ་ཐིམ། དེ་འཕྲལ་བླ་མ་རིན་པོ་ཆེ་ཐུགས་སྐྱོ་གདུང་ཚད་མེད་ཀྱིས་ཐུགས་སྟོབས་ཆེར་བསྐྱེད་དེ། སྒྲུབ་སྡེ་གསར་སྒྲིག་གི་སྟ་གོན་ལེགས་གྲུབ་མཛད་ནས། སྒྲུབ་དཔོན་བླ་མ་མཚན་ཉིད་ལྡན་པ་ཞིག་གདན་ཞུའི་ཆེད་སྐྱོ་བྲག་ཏུ་བྱོན་ནས། བླ་མ་ཞི་བར་གཤེགས་པའི་སློབ་ཆེན་སུ་བཟང་བླ་མ་གྲྭ་ཚང་རྣམས་ལ་བཀའ་འདྲི་ཞུས་པས། བླ་མ་རིན་པོ་ཆེའི་དངོས་སློབ་བཟང་བ་མང་དུ་མཆིས་ཀྱང་། ཀུན་གྱི་ནང་ནས་མཆོག་ཏུ་གྱུར་པ་འབོས་ཚ་ཨ་བྷོ་སྐྱོ་བྲག་དགོན་པའི་སྒྲུབ་དཔོན་དུ་མངའ་གསོལ་བྱས་འདུག། ཁོང་གིས་རང་གི་བླ་མ་རིན་པོ་ཆེ་ཞི་བར་གཤེགས་པའི་མདུན་ནས། སྒྲུབ་གྲྭ་འཛུག་རྒྱུ་ཁས་ལེན་བྱས་པ་དང་། ཐབས་གྲོལ་གདམས་ཁྲིད་ཆ་ཚང་ཞུ་རྒྱུ་མ་བྱུང་བས་སྒྲུབ་དཔོན་དུ་འབོས་ཚ་ཨ་བྷོ་གནོངས་ཞུས་པས། དེ་རང་དགོན་གྱི་སྒྲུབ་དཔོན་དུ་བསྐོས་ཚར་བས་གནང་རྒྱུ་མེད། དེ་མིན་རྩེ་མཐིལ་གཉིས་ནས་སུ་བཟང་འདེམས་དང་གནང་། ཕར་ཆེར་དབུ་རྩེའི་ལྷ་གཉེར་གཅིག་ཡོད་པ་རང་དགོན་དུ་མཁོ་གལ་ཆེ་ཡང་། ཁོང་འབྱོན་ན་གནང་གསུངས་ནས་བཀའ་གནང་ཐོབ། དེ་འཕྲལ་དབུ་རྩེར་ཆིབས་བསྒྱུར་གནང་བས་སྐྱོ་ཁོ་འགག་གོང་དུ་སླེབས་སྐབས། སྐྱོ་གཞུང་རུ་བའི་ཆུ་ལེན་བུད་མེད་བཅུ་གསུམ་གྱིས། འཁྱག་དར་སླེ་བོ་བཅུ་གསུམ་ཁུར་ནས། ཆུ་མཆོད་བྱེད་པའི་རྟེན་འབྲེལ་ལེགས་འགྲིག་བྱུང་བས་ཐུགས་ཤིན་ཏུ་དགྱེས་ཏེ། བླ་མ་མཚན་ཉིད་དང་ལྡན་པ་ཞིག་བཞུགས་པ་ཐག་ཆོད་ཡིན་དགོངས་ནས་ཆུ་སྣོད་རེར་དར་དཀར་རེ་གནང་ཞིང་མགྱོགས་མྱུར་གྱིས་ཕེབས། དབུ་རྩེར་བསླེབས་རྗེས་ལྷ་གཉེར་ལ་ལོ་རྒྱུས་རྣམས་ཞིབ་བཀྲལ་དང་འབྲེལ་སྐྱོ་བྲག་བླ་དགོན་ཟུང་ནས། ཁྱེད་རང་ངེད་ཀྱི་སྒྲུབ་དཔོན་དུ་གནང་བ་ཡིན་པས་འབྱོན་རོག་དགོས་ཞུས་པས། ལྷ་གཉེར་ནས། ང་སོང་ཡང་ཁྱེད་ཀྱི་བཞེད་དོན་ལེགས་འགྲུབ་ཡོང་དཀའ་མོ་རེད། དེ་བས་རང་གིས་བསམ་ན་བླ་མ་རིན་པོ་ཆེའི་དངོས་སློབ་རྣམས་ཀྱི་ནང་ནས་དགོན་པས་འབོས་ཚ་ཨ་བྷོ་བདམས་པ་རེད། འོན་ཀྱང་བུ་སློབ་རྣམས་གཅིག་རྒྱུས་གཅིག་ལ་ཡོད་པས། སེངྒེ་གནམ་རྫོང་སྒྲུབ་ཕུག་ལ་རྒྱུན་དུ་བཞུགས་པའི་རྣལ་འབྱོར་པ། སྡེ་གསར་དབང་དགའ་ཞེས་པ་ཞིག་ཡོད། ཁོང་ཨེ་འབྱོན་མི་ཤེས། འབྱོན་རོགས་མཛད་ན་དེ་བས་བཟང་བ་སྐྱོ་བྲག་དགོན་ལ་མེད་ཅེས་ཟེར་བས། ཁྱེད་ཀྱིས་འདིར་གདན་འདྲེན་ཡོངས་རོག་གསུངས་པས། དེ་ནས་ལྷ་གཉེར་གྱིས་དབང་དགའ་རིན་པོ་ཆེ་གདན་དྲངས་ཡོང་། བླ་མ་རིན་པོ་ཆེས་རྗེ་བཙུན་དབང་པོའི་མཚན་ཅན་ཞལ་མཇལ་མ་ཐག། བཟོད་མེད་ཀྱི་མོས་གུས་འབར་ཞིང་། ཐུགས་དགྱེས་སྤྲོ་ཚད་མེད་ངང་། མཇལ་དར་དང་ཡོང་དོན་རྣམས་ཞུས་ནས། ནན་ཏན་ཆེན་པོས་ང་ཡི་བླ་མ་ཁྱེད་ལས་གཞན་མེད། འབྱོན་རོགས་དགོས་ཞུས་པས། ཁོང་གིས། ང་ལ་སྒྲུབ་དཔོན་བྱེད་པའི་ཉམས་རྟོགས་ཡོན་ཏན་གང་ཡང་མེད་པས་སྒྲུབ་དཔོན་ཡོང་བ་མ་རེད་གསུངས། བླ་མ་རིན་པོ་ཆེས་འོ་ན་ཁྱེད་ཀྱི་གདམས་ངག་ཞུས་པ་རྣམས་བླ་མ་ལ་རྟོགས་འབུལ་དང་། བླ་མས་ལེགས་སོའི་བཀའ་ཐོབ་བམ་ཞུས་པས། རང་གི་ཉམས་ལེན་རྣམས་བླ་མར་རྟོགས་འབུལ་ཞུས་ཤིང་། ལེགས་སོའི་བཀའ་ཡོད་གསུངས། ཡང་ཆོས་ཐབས་གྲོལ་ཀྱི་གདམས་པ་གཞན་ལ་སྤེལ་དགོས་པའི་བཀའ་ཨེ་ཡོད་ཞུས་པས། དེའང་ཁྱོད་ཀྱིས་གཞན་ལ་བཤད་ས་རྙེད་ན་ཤོད་གསུངས་བྱུང་གསུངས་པས། འོ་དེ་ལྟར་ཡིན། ངས་བླ་མའི་བཀའ་བཞིན་སྒྲུབ་གྲྭ་བཙུགས་པ་ཡིན། ཁྱེད་ཀྱིས་ཀྱང་བླ་མའི་བཀའ་ལྟར་གཞན་ལ་བཤད་ས་ང་རྙེད་པ་རེད། གང་ལྟར་ང་ཡི་བླ་མ་ཁྱེད་མ་གཏོགས་མེད་པས། ཁྱེད་ཀྱིས་ཉམས་རྟོགས་ཡོད་མེད་དང་། ཤེས་མི་ཤེས་གསུངས་མི་དགོས། ངེས་པར་ཕེབས་དགོས། དུས་ཚོད་ནམ་འབྱོན་ཐག་གཅོད་གནང་རོགས། ངས་ཞབས་ཞུ་མཁན་དང་། ཆིབས་རྟ་གཏོང་ཡོང་ཞུས་པས། བླ་མས་ཁྱེད་ཀྱི་བཀའ་མི་ཆོག་པས། ད་འགྲོ་རྒྱུ་བྱེད། ཟླ་གཅིག་གི་རྗེས་ནས་མི་ཐོང་ཤོག་གསུངས། ལས་སྨོན་རྟེན་འབྲེལ་བཟང་པོའི་མཐུས་གྲུབ་དབང་ཀརྨ་མ་ཏིའམ་མཚན་གཞན་མཆོག་གཟིགས་རྣལ་འབྱོར་དབང་པོའི་མཚན་ཅན། རིགས་བདག་འཁོར་ལོའི་མགོན་པོར་ཐོབ་པའི་རྩ་བའི་རྟེན་འབྲེལ་ལེགས་པར་འགྲིག་པ་ཡིན་ནོ། །
སངས་རྒྱས་སྐུ་མྱ་ངན་ལས་འདའ་བར་ཉེ་བ་ན་ལི་ཙ་བྱིའི་བུ་ཙུན་ཏས་མྱ་ངན་ལས་མི་འདའ་བར་གསོལ་བ་བཏབ་པས་སྐུ་ཚེའི་འདུ་བྱེད་ཟླ་བ་གསུམ་བར་བྱིན་གྱིས་བརླབས་ཤིང། དེའི་ཚེ་ཡངས་པ་ཅན་པ་རྣམས་ཀྱིས་བཞེངས་པའི་མཆོད་རྟེན་ཞིག་སྟེ། དེའི་བཟོ་དབྱིབས་ནི་མཆོད་རྟེན་གྱི་བང་རིམ་གསུམ་ཟླུམ་པོར་ཡོད་པ་ཞིག
འོན་ཀྱང་མེ་རྟ་ལོ་ནས་རྒྱ་བོད་ཡུལ་གྲུ་ཀུན་ཏུ་རིག་གསར་རྙིང་གཏོར་གསར་འཛུགས་སྲིད་ཀྱི་འགུལ་སྤྱོད་ཛ་དྲག་ཆེན་པོའི་སྐབས་འོ་བརྒྱལ་དང་། སྐུ་ངལ་ཆེན་པོ་གཏད་པ་མ་ཟད། ས་བྱ་ལོར་གཅིག་རྒོལ་གསུམ་རྡུང་འགུལ་སྤྱོད་ཀྱིས་ཤིན་ཏུ་ཉེན་ཁའི་གནས་བབས་ཀྱིས་སླར་ཡང་གསང་བ་སྦས་པའི་སྒོ་ནས། བོད་ལྗོངས་ས་ཕྱོགས་སུ་ཉེན་གཡོལ་མཛད། སོག་རྫོང་མངའ་ཁོལ་རོང་པོ་བར་སྐེད་སེ་བོ་བླ་མ་ཀར་འཛིན་དང་། ཅུང་པ་གཟུ་སྟོད་དུ་རང་གི་ཡབ་རྒན་ཡེ་བེ་ཀུན་དགའ་བཀྲ་ཤིས། སྐྱོ་བྲག་བླ་མ་རིན་པོ་ཆེ་གཉུ་བ་མི་འགྱུར་རྣམས་ཀྱིས་གསང་རྒྱའི་ངང་ཞབས་ཞུ་བསྒྲུབས་པས། རྒྱ་གཞུང་གིས་ས་གནས་དེ་ཕྱོགས་ཀྱི་གྱེན་ལངས་ཞོད་འཇགས་དམག་དཔུང་དང་། སྲིད་ཁྲིམས་ཀྱི་དོ་དམ་མེ་ལས་ཁ་ཚ། རྦབ་ལས་བང་མགྱོགས་པ་ཤ་སྟག་གིས་བཅུན་ནས། ཅི་བྱ་གཏོལ་མེད་ལྟ་བུར་གྱུར་ཀྱང་། ཨ་འགྱུར་རིན་པོ་ཆེའི་ཡོན་བདག་དང་སློབ་མ། རང་རེའི་གྲོགས་པོ་བློ་ཐུབ་འཐེབས་གཉེར་གཡག་པ་དང་། ཅུང་པ་དཔོན་ཚང་གཉིས་ཀྱི་རོགས་དན་བརྒྱུད་ཟླ་ཆེན་མཁར་པོ་ཇོ་མོ་གཉེར་པ་གཉིས་ནས་སྦས་སྐུང་ཞབས་ཞུ་བཅས་དཀར་ཤོད་ཇོ་མོ་ནང་། ཤང་གབ་དཔལ་ཆེན་ཕོ་བྲང་རྒོད་ཚང་ཡང་དབེན་རི་སུལ་གླང་འཛིང་རྫ་བྲག་གསེབ་ཏུ། ཕྱི་ལྟར་གབ་ཡིབ་སྐུ་ངལ་དཀའ་སྤྱད་ཆེ་ནའང་། དོན་དུ་ཞལ་འདོན་ཆོས་སྤྱོད་སྒྲོལ་མ་འབུམ་ཐེར་མང་པོ་བསགས་པ་སོགས་ཐུགས་དམ་བོགས་འདོན་བཟང་བས། ཉམས་སྣང་ཞལ་གཟིགས་དང་། ཟབ་གཏེར་དགོངས་པའི་གཏད་རྒྱ་གྲོལ་ནས་བསྟན་འགྲོའི་དུས་ཀྱི་མུན་པ་སེལ་བའི་མཛད་ཕྲིན་འོད་སྣང་གི་སྐྱ་རེངས་ཐོག་མར་སད་པའི་དགེ་མཚན་དུ་གྱུར།
ནོ་པེལ་གཞུང་ཕྱོགས་དྲ་བ་ལས་རྒྱུས་ལོན་པ་ལྟར་ན། ས་དེའི2015ལོའི་སྤྱི་ཟླ10བའི་ཚེས8ཉིན་གྱི་ཕྱི་དྲོའི་ཆུ་ཚོད1:00གི་སྟེང་། སུའེ་ཏེན་སློབ་གླིང་གིས2015ལོའི་ནོ་པེལ་རྩོམ་རིག་བྱ་དགའ་དེ་བལ་ཨུ་རུ་སུའི་བུད་མེད་རྩོམ་པ་པོའམ་གསར་འགོད་པ་སི་ཝེ་ཐི་ལན་ནཱ་ཨ་ལེ་ཁི་ཞེ་ཝེ་ཆི(Svetlana Aleksijevitj)ལ་གནང་བ་རེད། སི་ཝེ་ཐི་ལན་ནཱ་ཨ་ལེ་ཁི་ཞེ་ཝེ་ཆི་ནི་གསར་འགོད་པ་དང་ལྷུག་རྩོམ་རྩོམ་པ་པོ་ཞིག་ཡིན་ཞིང་། དངོས་བྲིས་རང་བཞིན་གྱི་རྩོམ་རིག་བརྩམས་ཆོས་ལ་ཤིན་ཏུ་དད། བལ་ཨུ་རུ་སུ་ནས་སྐྱེས་ཤིང་ཡབ་ནི་བལ་ཨུ་རུ་སུ་དང་ཡུམ་ནི་ཝུ་ཁི་ལན་གྱི་མི་ཡིན། པར་བསྐྲུན་བྱས་པའི་བརྩམས་ཆོས་ལ། 《དམག་འཁྲུག་གི་བུད་མེད་ངོ་གདོང་མ་ཡིན་པ》ཞེས་པ་དང་། 《མཇུག་མཐའི་དཔང་མི》། 《འཆི་བའི་འབོད་བརྡ》སོགས་ཡོད། བརྩམས་ཆོས་དག་ལ་བསྟུད་མར1998ལོར་འཇར་མན་ལེ་པེ་ཞིའི་དཔེ་ཆའི་བྱ་དགའ་དང་། 1999ལོར་ཧྥ་རན་སིའི“འཛམ་གླིང་དཔང་མིའི”བྱ་དགའ། 2006ལོར་ཨ་རིའི་རྒྱལ་ཁབ་དཔེ་དཔྱད་མིའི་བྱ་དགའ་སོགས་ཐོབ་མྱོང་། མོ་དངོས་བྲིས་རྩོམ་རིག་འབྲི་རྒྱུར་དགའ་བས། འཛམ་གླིང་དམག་འཁྲུག་གཉིས་པ་དང་། སུ་ཝེ་ཨེ་སིལ་བུར་ཐོར་བ། ཆེ་ཨར་ནོ་པེལ་ལེ་དོན་ཆེན་སོགས་བྲིས་ཡོད་ཅིང་། མོའི་གསར་འགྱུར་བྱ་འགུལ་ལ་སྲིད་གཞུང་གིས་བཀག་འགོག་བྱས་མྱོང་།
མིང་ཆ་ཚང་ལ། གནམ་རྒྱལ་གསང་བ་ལྷ་རྩེ་ཟེར། འདི་མདོ་སྟོད་ནང་ཆེན་ཀ་གཞུང་ཡུལ་ཚོའི་ས་རུ་ཡོད། སྤུ་གྲི་མཆེད་གསུམ་དང་། ནང་ཆེན་རྒྱལ་རབས་ཀྱི་མཆོད་པའི་སྐུ་ལྷ་རྒྱལ་ཆེན་བཅོ་བརྒྱད་ཀྱི་གྲས་ཡིན།
མཆོད་བརྗོད་དང་གླེང་གཞི། सर्वोजोनञतिकरुणाघनसाधतुःསརྦོཇོནཉཏིཀརུཎཱགྷནསཱདྷཏུ༔།།རྒྱལ་ཀུན་བརྩེ་ཆེན་ག་བུར་ཞུན་མའི་ཁམས།།सिन्धूरसाकरपरिस्रक्तिःशशियः ।སིནྡཱུརསཱགརཔརིསྲཀྟིཿ ཤཤིཡཿ།།ལི་ཁྲིའི་རྒྱ་མཚོར་སྦངས་པའི་རི་བོང་འཛིན།།त्रैलोक्यशान्तिघृणिदोग्धृनिधिस्वरूपो वःཏྲཻ་ལོ་ཀྱཤཱནྟིགྷྲྀཎིདོགྡྷྲྀནིདྷིསྭརཱུཔོ།།ས་གསུམ་ཞི་བའི་འོད་སྣང་འཇོ་བའི་གཏེར།།पातुशसनसमुद्रधरोञब्जपाणिः ।।བཿ པཱཏུ ཤསནསམུདྲངྷརོཉབྗཔཱཎིཿ།།ཕྱག་ན་པད་མོ་བསྟན་འཛིན་རྒྱ་མཚོས་སྐྱོངས།།རིང་ནས་གོམས་པའི་ཐུགས་བསྐྱེད་རྒྱ་ཆེན་སྤྲིན་སྔོན་རལ་པའི་ཁུར་ལས་བྱམས་བརྩེ་སྤྲིན་གྱི་མེ་ཏོག་ཕོན་པོ་དག་ནི་ཆར་པའི་ཟོལ་གྱིས་ཡུན་དུ་འབབ་པས་བྲན་གྱུར་པ། །དགེ་ལེགས་ཚོགས་གཉིས་རོལ་བའི་ཆུ་གཏེར་སྙན་པ་རབ་འཆང་གྲགས་པའི་རླབས་ཀྱི་ལྦུ་བའི་ཕྲེང་བ་ཀུ་མུ་ད་དང་མུ་ཏིག་ལྟར་དཀར་མངོན་པར་འཚེར་བའི་འཕྱང་འཕྲུལ་རྒོད། །རྒྱ་མཚོའི་གོས་ཅན་ཕྱོགས་ཀྱི་སྨིན་ལེགས་འགྲམ་པའི་ཐིག་ལེར་སྨུག་རྩི་དང་འགྲོགས་འཕྲིན་ལས་བསུང་ངད་དཔལ་གྱི་དུམ་བུས་བྱུགས་པ་སྣུམ་པོ་ལྷོ་ཡི་དྲི་བཞོན་གྱིས་བགོས་པ།།རྨད་བྱུང་སྐུ་བཞིའི་འབྲས་བཟང་ཁུར་འཆང་ཐུབ་པ་ཛམྦུའི་གསེར་གྱི་ལྗོན་པས་ཉེས་པའི་རྒུད་ཚོགས་བཅིལ་དང་ལྷན་ཅིག་དགེ་ལེགས་གྲིབ་བསིལ་གཞོལ་བས་འགྲོ་འདི་སྐྱོང་གྱུར་ཅིག ། འཆར་ཁའི་ཉི་མའི་སྨུག་འོད་འཐུང་བའི་མཚམས་སྤྲིན་ལ་ཆགས་བརྒྱད་གཉིས་ལང་ཚོའི་ཁེངས་པ་རབ་བརྩེགས་མིག་སྨན་མདངས་འཁྱུད་ཐོར་ཅོག་རལ་པའི་ཟུར་ཕུད་འཕྱངས།།མཐའ་དག་ཤེས་བྱའི་ཨུཏྤལ་མིག་ཅན་གཅིག་ཏུ་དགུག་པའི་ཐུགས་ཀྱི་མཁྱེན་རབ་དོན་ཡོད་ཞགས་པའི་འཕྲུལ་གྱི་མེ་ལོང་ཉི་མ་བྱེ་བའི་མདངས་དང་འདྲེས།།བཞི་ལྷག་དྲུག་ཅུ་དྲིི་ཟའི་འཇིག་རྟེན་རྫོགས་པའི་དབྱངས་བདུན་རི་མོ་གསུམ་པའི་དཔལ་གྱི་མགུལ་བར་མངོན་པར་རབ་ཆགས་རྨ་བྱ་དགའ་བའི་འབབ་སྟེགས་འཆང༌། །ཐུབ་པ་ཕྱོགས་ཀུན་རི་དྭགས་མིག་ཅན་དག་གི་སྙིང་ལ་མངོན་པར་ཆགས་པ་ཡེ་ཤེས་ལུས་ཅན་སྒྱུ་འཕྲུལ་དྲ་བ་འཇམ་དཔལ་རྡོ་རྗེ་རྣོན་པོས་སྐྱོངས། །འཆི་མེད་བུ་མོའི་ཁེངས་པ་རབ་འཕྲོག་ཟླ་ཞལ་དཀྱུས་རིང་ཨུཏྤལ་མིག་ལྡན་མ་རྒད་མདངས་འཁྱུད་མཚན་དཔེའི་སྐུ་ཡི་ལང་ཚོ་གསར་པའི་སྙེམས་པ་འཆང༌། །གཉེན་ལྕུག་ཕྱག་སོར་རྐང་དྲུག་མངོན་ཆགས་ཨུཏྤལ་གྱིས་མཚོན་སྐྱབས་སྦྱིན་ཕྱག་རྒྱས་་དུ༔ཁའི་འགྲོ་རྣམས་བདེ་ཆེན་དབྱིངས་ཀྱི་སྦྲང་རྩིའི་དགའ་སྟོན་སྦྱིན་པའི་གཏེར། །ཟག་མེད་བདེ་སྟེར་ནུ་འབུར་རབ་རྒྱས་སྐེད་སྐབས་ཕྲ་ལྡེམ་སྒེག་པའི་ཉམས་ཀྱིས་རྒྱལ་རྣམས་དབྱིངས་ནས་བསླངས་དང་ལྷན་ཅིག་དགེ་ལེགས་འོ་མའི་རྒྱུན་བཟང་འཇོ། །འཇིགས་པ་བརྒྱད་སྐྱོབ་འཕྲིན་ལས་མཆོག་སྦྱིན་འདོད་རྒུ་སྩོལ་མཛད་དཔག་བསམ་ལྗོན་བཟང་ཨ་ཏུ་རེས་འགྲོ་ལ་ལྷུན་གྲུབ་རྒྱུན་མི་ཆད་པའི་ཤིས་པ་སྒྲུབས།། མཐའ་དག་སྲིད་ཞིའི་མཛེས་པ་གཅིག་བསྡུས་དཀྱིལ་འཁོར་ཡོངས་རྫོགས་མཚན་དཔེའི་མཛེས་སྐུ་རི་དྭགས་མཚན་མས་ལེགས་བརྗོད་མ་དང་དཔལ་མོའི་ཁེངས་པ་སྟོབས་ལྡན་མནན་པའི་འགྲམ་ན་བཅིངས། །སྨིན་འཁྱོག་དཀྱུས་རིང་ཨུཏྤལ་མཐིང་གའི་ཟུར་མིག་དང་འགྲོགས་བདེ་ཆེན་ནུ་འབུར་དར་བའི་ལང་ཚོས་རྒྱལ་རྣམས་མི་ཕྱེད་དབྱིངས་རིག་ཀློང་ནས་ཐུགས་ཀྱི་བརྟན་པ་འཕྲོག་དང་ལྷན།། ཟབ་དང་རྒྱ་ཆེའི་སྟོང་ཕྲག་བརྒྱད་ཅུ་རྩ་བཞིའི་ཆོས་ཚུལ་དྲི་ཟའི་རྒྱུད་མངས་ཁོག་ནས་དྲངས་པའི་འགྱུར་ཁུག་སྙན་པོ་དབྱར་གྱི་རྔ་དང་ཁུ་བྱུག་གཞོན་ནུའི་དྲུག་འགྱུར་བཞིན།། གཙུག་ལག་ལི་ཤིའི་དྲི་བསུང་རབ་འཐུལ་མཆུ་སྒྲོས་ཨུཏྤལ་དམར་པོའི་འཛུམ་ལྡན་ཀུན་དགའི་དཔལ་གྱུར་ངང་པའི་བུ་མོ་དབྱངས་ཅན་མ་ཁྱེད་བདག་མགྲིན་འོ་མའི་མཚོ་ན་རྩེན།། ཀླུ་ཐོགས་འཕགས་ལྷ་ཐོགས་མེད་དབྱིག་གི་གཉེན། ། ཕྱོགས་གླང་ཆོས་གྲགས་ཡོན་ཤུཀ་ལ་སོགས་པའི། ། ཐུབ་བསྟན་མི་ནུབ་བླ་ནས་བླ་འདེགས་པ། ། འཕགས་ཡུལ་པཎ་གྲུབ་འཛམ་གླིང་མཛེས་པའི་རྒྱན། ། མཁས་མཁས་འཕགས་ཡུལ་པཎ་གྲུབ་བྱེ་བ་ཡི། ། ཟབ་ཟབ་གསུང་གི་ལེགས་བཤད་བདུད་རྩིའི་ཁམས། ། གསལ་གསལ་གངས་ཅན་སྐད་དུ་སྒྱུར་མཛད་གང༌། ། ཡང་ཡང་དྲན་ནོ་ཆོས་རྒྱལ་ལོ་པཎ་རྣམས། ། ཐུབ་ཆེན་མེས་པོའི་རལ་ཚོགས་ཀློང་ནས་ཏི་སེ་གངས་རི་ལ་འཕོས་པའི།། གདུང་སེལ་བདུད་རྩི་རྣམ་བཞིའི་རྒྱུན་བཟང་བྷ་ཊའི་ཞིང་དུ་གཞོལ་དང་ལྷན།། སྐལ་ལྡན་ཤིང་རྟའི་ཉེས་པའི་དྲི་འཁྲུད་རྣམ་གྲོལ་རླབས་ཀྱི་རྩེད་འཇོ་རོལ། ། ངེས་དོན་རྒྱ་མཚོའི་ཀློང་ན་སྙོམས་པའི་གངས་ཅན་ཆོས་རྒྱུད་རྣམ་བཞི་མཛེས། ། མཐའ་དག་ཟླ་ཤེལ་གངས་རིའི་ཁོར་ཡུག་སྨུག་འོད་དང་འགྲོགས་ཐུན་མཚམས་སྤྲིན་གྱི་དྲ་བ་བརྩེགས་པའི་ངོས་ན་འགྱིངས། །རྣམ་དག་ཐུབ་པའི་དགོངས་དོན་ཡོངས་རྫོགས་དབྱངས་ཀྱི་ང་རོས་ལོག་སྨྲའི་ཝ་སྐྱེས་སྙིང་དང་ལྷན་ཅིག་འདར་བར་བསྟེན། །དཔལ་ལྡན་སྟོབས་བཅུ་མངའ་བ་ཀུན་གྱི་མཛད་པ་གཅིག་ཏུ་སྤུངས་པའི་དཔལ་སྟུག་འཕྲིན་ལས་རལ་པའི་ཁུར་འཆང་བ། ། ཁ་བའི་ལྗོངས་འདིའི་སེང་གེ་སྲབ་མེད་ཐུབ་བསྟན་གངས་རི་སྐྱོང་བའི་དཔལ་ལྡན་འཇམ་མགོན་བླ་མ་ཡབ་སྲས་བསྔགས། ། བདེ་ཆེན་གྲུ་འཛིན་དག་པའི་ཞིང་ནས་ཐུགས་བསྐྱེད་སྤྱན་སྟོང་གཡོ་བའི་འཕྲུལ། །ཁ་བའི་མེ་ཏོག་བཞད་པའི་ཚལ་འདིར་བུང་བའི་ཟོལ་གྱིས་འཕུར་དང་ལྷན། །ལུགས་ཟུང་གསེར་གྱི་འཁོར་ལོ་ཟླུམ་པོས་རྫོགས་ལྡན་དཔྱིད་ཀྱི་དགའ་སྟོན་འཇོ། །ཕྱག་ན་པདྨའི་སྐུ་རབས་ཕྲེང་བ་བདེ་ཆེན་འཁོར་ལོའི་གཙུག་ཏུ་བཀུར། ། ནུབ་ཕྱོགས་བདེ་ལྡན་དག་པའི་ཞིང་མཁར་མཚན་དཔེའི་ཟླ་གཞོན་འཛུམ་པ་ལས། །འཕགས་བོད་དབྱིག་གི་འཛིན་མའི་རྫིང་བུར་སྤྲུལ་པའི་ཟླ་རིས་གསལ་དང་ལྷན། །དགེ་ལེགས་ཆོས་ཚུལ་ཀུ་མུད་དགའ་ཚལ་དབྱར་གྱི་མཚོ་བཞིན་བརྟས་མཛད་པའི། །མ་ཧ་པཎ་ཆེན་ཆོས་ཀྱི་རྒྱལ་པོ་བདེ་འབྱུང་རལ་བའི་གཙུག་ན་མཛེས། ། འཇྃམ་པའི་དབྱྃངས་ལྡན་ཕྱོགས་ཀྱི་བུ་མོའི་འགྲམ་ཆང་བསགས་པ་རྣམ་བཀྲྃ་ཤིྃས་པའི་དཔྱིད་དཔྃལ་དང་འགྲོགས་སྐབས་གསུམ་འཇུག་ངོགས་དོག་པར་འཆང་བའི་སྤྲིན་རུམ་ནས། །ངན་རྟོག་འཇོམས་པའི་གློག་ཞགས་དང་འགྲོགས་གཞུང་བརྒྱའི་ལེགས་བཤད་རྔ་གསང་སྙན་པོས་རྨ་བྱ་དག་གི་ཡིད་རབ་དགའ་བའི་མཇུག་སྒྲོ་ཟླུམ་པོའི་གར་རྩེན་ཅིང༌། །སྣ་ཚོགས་རྒྱུད་ལྔའི་འགྲོ་ཁམས་མོས་པའི་དབྱིག་གི་འཛིན་མའི་ཕང་པ་རབ་གཤིན་འཕྲིན་ལས་འཇུག་པ་སྤྲིན་གྱི་མེ་ཏོག་གཞོལ་བའི་རྒྱུན་བཟང་འཇོ་བ་ཡིས། །ལེགས་ཚོགས་དཔལ་གྱི་སྙེ་མའི་ཁུར་ལྡྃན་གསེར་སྦྱངས་གཙང་མའི་རྒྱལ་མཚན་འཆང་བ་འཇྃམ་དབྱྃངས་བླྃ་མྃ་བཀྲྃ་ཤིྃས་དཔྃལ་དང་ལྡྃན་པའི་མགོན་དེས་སྐྱོང་གྱུར་ཅིག། དགེ་ལེགས་འགྲོ་ལྡན་དར་བའི་རླུང་ཤུགས་ཀྱིས། ། གླིང་འདིའི་མཁའ་ལ་གསལ་བའི་ཉིན་བྱེད་འོད། ། མཚམས་སྤྲིན་ལ་ཆགས་ཀུན་དགའ་གསར་པའི་གཏེར། ། སྡེ་འདིར་འདྲེན་མཛད་དམ་པ་རྣམས་ལ་འདུད། ། གང་གི་ཐུགས་སྲས་གསེར་རིའི་དབུས། ། རླབས་ཆེན་སྤྱོད་པའི་བང་རིམ་མཐོ། ། ཡེྃ་ཤེསྃ་སྣང་བའི་རྩེད་དགའ་རྒོད། ། ལེགྃས་ལྡནྃ་སྐབས་གསུམ་ལྷུན་པོ་རྒྱལ། །ཆོས་ཀུནྃ་མཁྱེྃན་པའི་རིགས་འཕྲུལ་རྣོན་པོས་འཇམ་དབྱངས་དགྱེས་པའི་མཆོད་སྤྲིན་བསྟར།། ལེགྃས་པར་བཤད་པྃ་རྨད་བྱུང་གཏམ་གྱིས་སྐལ་བཟང་རྣ་བའི་དགའ་སྟོན་སྐྲུན། ། ཟབ་བརླིང་ཆོྃས་འབྱོྃར་སྤྲིན་རུམ་ལས་མཆེད་ཕས་རྒོལ་འཇོམས་པའི་ཐོག་ལྕེ་རྣོ། །འཇྃམ་དབྱྃངས་དགྃའ་བྃའི་བློྃ་གྲོྃས་གཏེར་ཆེན་གངས་ཅན་མཁས་རྒུའི་གཙུག་ན་མཐོ། །ཟབ་བརླིང་མདོྃ་སྔྃགས་རྒྱུད་སྡེ་རྒྱ་མཚོའི་དགོངས་དོན་རླབས་ཀྱི་འཁྲི་ཤིང་གཡོ་བ་འགོག་མེད་རྃབ་འབྱྃམས་ཁམས་སུ་བསྙེགས། །ངེས་དོན་ཇི་བཞིན་སྨྲྃ་བྃའི་རོ་འཛིན་མེ་ན་ཀ༔ཡི་འགྱིང་བག་ལ་རེག་འཕགས་ཡུལ་པྃཎ་ཆེྃན་བྱེ་བས་ཀྱང༌། །འགྲན་པར་མི་བཟོད་བསོྃད་ནམྃས་འཕྲུལ་གྱི་ལུས་སྟོབས་རབ་རྫོགས་གྲགྃས་པྃའི་གད་རྒྱངས་ཐུབ་བསྟན་ས་གསུམ་ཁྱོན་ན་སྒྲོག །ལུང་རིགས་དཔྃལ་གྱི་རྣམ་དཔྱོད་མཆོག་གྱུར་མཆེ་སྡེར་རྣོན་པོ་ཤ་ར་བྷདེ་ཐུབ་བསྟན་གངས་རིའི་མགོན་དུ་མཛེས། ། གངས་ཅན་ཆོས་སྡེ་ཀུན་གྱི་རབ་དང་ཕུལ། ། བློྃ་གསྃལ་མཁས་མང་བྱེ་བ་ཚོགས་པའི་གླིྃང༌། ། མཛེས་བྱེད་ལུང་རྟོགས་ནོར་བུའི་རྒྱན་འཆང་པ། ། རིམ་བྱོན་མཁས་གྲུབ་དེ་ཀོ་ཕྱག་གི་ཡུལ། །བྱེ་བ་ཕྲག་བརྒྱའི་ཀླུང་བཞིའི་རྡུལ་གྱིས་མཚོན་ནུས་མ་ཡིན་རྒྱལ་བ་ཀུན།།གཅིག་ཏུ་སྤུངས་པས་བསྒྲུན་ནུས་མ་ཡིན་ལེགས་ལྡན་བསོད་ནམས་ཞིང་གི་གཏེར། །མཁྱེན་བརྩེ་ནུས་པའི་འཕྲིན་ལས་ཕ་མཐའ་ནམ་མཁའི་ཁྱོན་དང་འགྲོགས་པ་ཡི། །དྲུག་གིས་ལྷག་པའི་བཅུ་ཕྲག་གཅིག་གི་ཞབས་སེན་ནོར་བུའི་ཅོད་པན་བཀུར། ། སྲིད་གསུམ་དགྲ་བགེགས་ཡོངས་ཀྱི་སྲོག་གི་གཤེད། ། མཁས་གྲུབ་བསྟན་འཛིན་ཡོངས་ཀྱི་སྙིང་གི་གྲོགས། ། མ་གཡེལ་མ་གཡེལ་བསྟན་སྲུང་རྒྱ་མཚོའི་ཚོགས། ། ལས་འདི་སྒྲུབ་པའི་འཕྲིན་ལས་གཉན་པོར་མཛོད། །མཁྃའ་འདིའི་མཁྃའ་མཐའ་འཚོལ་བའི་སླད་དུ་འདྃབ་བཟང་འདྃབ་མའི་ཤུགས་བསྐྱོད་དེ། །འཕུྃར་ཞིང་འཕུྃར་བས་རང་སྟོབས་ཟད་ཀྱང་མཁྃའ་ཡི་མཁྃའ་མཐའ་མི་རྙེད་པས།།བདྃག་དང་བདྃག་འདྲས་དམ་པའི་ཆོས་ཚུལ་ཇིྃ་ལྟར་ཇིྃ་ཞིག་བྱུང་བའི་ཚུལ། །བརྗོྃད་ཀྱང་བརྗོྃད་པའི་མཐའ་ལས་འགོངས་པས་མཐྃའ་དག་མཐྃའ་ནི་བརྗོད་ནུས་མིན། ། མཁྃའ་འདི་མཁྃའ་ལྡིང་རྩེན་པའི་ལམ་ཡིན་ཡང༌། ། སྦྲྃང་མས་སྦྲྃང་གཤོག་བསྐྱོད་ནས་འཕུར་རིགས་ན། ། བདྃག་དང་བདྃག་འདྲའི་ཕལ་བའི་སྐྱེ་བོས་ཀྱང༌། ། འདིྃ་དང་འདིྃ་འདྲའི་བྱུང་བ་བརྗོད་རིགས་སྙམ། །སྤྲིན་བྲལ་གནམ་མཐོངས་ཡངས་པོའི་དབྱིངས་ནས་ཚ་ཟེར་འོད་སྣང་ཟུག་པ་ན། །རྐང་དྲུག་གཉེན་གྱུར་པུབྲསྤྱ་རི་ཀས་སྦྲང་རྩིའི་ཕོན་པོ་སྐྱུགས་པ་བཞིན། །དམ་པའི་ཞལ་རླངས་མ་ལ་ཡ་རླུང་དྲག་ཏུ་བསྐྱོད་པས་བསྐུལ་བ་ལས། །ཛམྦུའི་གསེར་གྱི་འཁྲི་ཤིང་འདི་ཉིད་གཡོ་བ་མི་བྱེད་རང་དབང་ཅི། ། དམ་པའི་ཆོས་དང་སྡེ་བཞིའི་སྲིད་ལུགས་ལ། ། བློ་གྲོས་ཁབ་ཀྱི་བུ་ག་ལས་དོག་ཀྱང༌། ། ཆེ་རློམ་རྭ་རྩེ་དགུང་དུ་འདེགས་པ་དག ། རིགས་མཐུན་ནོག་ཅན་ཁྲོད་དུ་བག་ཡོད་གྱིས། །དེབ་ཕྲེང་མཛུབ་མོའི་གྲངས་ལས་མ་མཐོང་བར། །ཕྱོགས་དང་རྨོངས་ཞེན་ལྕགས་སྒྲོག་དྲ་བའི་གསེབ། །ཟེར་སྒྲོས་འཇའ་ཡི་ཐག་པ་ལ་འཁྱུད་པའི། །བཤེས་གཉེན་དེ་ཀོ་ད་ནི་ངལ་གསོ་མཛོད། ། ཅོལ་ཆུང་ཐོས་ཉུང་རི་དྭགས་སླུ་བའི་འཕྲུལ། ། འགལ་འདུ་ཆུ་རིས་འཆང་བའི་སྨིག་སྒྱུ་ཡང༌། ། ངེས་དོན་སྤྲིན་དང་འགྲོགས་པའི་གྲུ་ཆར་འདིས། ། བདེན་སྟོང་ཆོས་ཀྱི་དབྱིངས་སུ་བ༽་མུ། །པྲ་དང་མོ་ལུང་མངོན་ཤེས་ལྷ་ཡི་འཕྲུལ། །སྐྱབས་སུ་འཛིན་པའི་ཚུལ་ལས་འགོངས་དང་ལྷན། །གླེགས་བམ་སྟོང་གི་ཁོག་པའི་ཟུང་བཞིབས་ཏེ། །ཟུང་ལྡན་སྨྱུག་རྩེ་བརླན་པའི་ཟོལ་གྱིས་འབབ། ། དེ་སླད་རྟོན་པ་རྣམ་བཞིའི་འཇུག་ལྡོག་ཚུལ། ། རྨོངས་དང་སྡང་བའི་རབ་རིབ་དྲི་མ་ཡིས། ། མ་སྒྲིབ་སྤྱན་གྱི་ཨུཏྤལ་འདབ་ཡངས་པོས། ། གཟིགས་མོ་མཛད་པའི་དོ་ར་འདི་འོས་སྙམ། །དེ་ཕྱིར་དབྱིག་གི་འཛིན་མའི་ཕང་པ་འདིར། །དཔལ་སྟུག་ཛམྦུའི་འཁྲི་ཤིང་སྨིན་པ་ནས། །འཛད་དུ་མེད་པ་དགེ་ལེགས་བྱེ་བའི་ཆར། །འབེབས་པའི་ཚུལ་འདི་བརྗོད་གཞིའི་མྱུ་གུ་ཡིན། ། གང་ཞིག་རྣ་བའི་ལམ་དུ་ལྷུང་མ་ཐག ། རྨ་བྱ་དག་ལ་དབྱར་གྱི་རྔ་གསང་བཞིན། ། གཟུར་གནས་མཁས་པའི་ཞལ་གྱི་དཀྱིལ་འཁོར་ནི། ། ཉི་ཟེར་འཐུང་བའི་སྦྲང་རྩིའི་རྒྱལ་མཚན་བཞིན། ། གཞན་དུ་ཡིད་ལ་མུན་པའི་གོས་བཏུམས་ཤིང༌། ། མིག་ལ་ཚེར་མ་སྙིང་ལ་དུག་གི་མདའ། ། གྱུར་ཀྱང་རྨོངས་དང་སྡང་བའི་སྐྱོན་ཉིད་ལས། ། རྨད་བྱུང་གཏམ་འདིའི་ཉེས་པའི་རབ་རིབ་མིན། །ཤེས་བྱའི་མཁའ་ཡི་སྤྲིན་རུམ་ལས་ཐོན་སྐྱེས་སྦྱངས་གོམས་པའི་རྫིང་བུའི་ཀླུང་། །ཉེས་བཤད་འདམ་གྱི་དྲི་མས་མ་གོས་ལུང་རིགས་འདབ་མ་སྟོང་གྲོལ་བའི། །ལེགས་བཤད་གེ་སར་སྐྱུགས་པའི་ཁ་ལ་མངོན་ཆགས་རྐང་པ་དྲུག་པའི་ཁྱུ། །དར་དིར་སྙན་པའི་གླུ་དབྱངས་དང་བཅས་སྦྲང་རྩིའི་དགའ་སྟོན་རོལ་ཅིག་ཀྱེ། ། ཞེས་ཤིས་པ་བརྗོད་པའི་ཚིག་ཕྲེང་ཚངས་པའི་དབྱངས་བདུན་རྫོགས་པའི་འགྱུར་ཁུག་གི་གདངས་ཀྱིས་སྔུན་བསུས་ཏེ་འདིར་གླེང་བར་བྱ་བ་ནི། དེ་ཡང་མུ་དང་མཐའ་མེད་པའི་ཤེས་བྱའི་དཀྱིལ་འཁོར་འདི་ཉིད་དུ། གནས་སྐབས་དང་མཐར་གཏུགས་པའི་ཕན་པ་དང་བདེ་བའི་ལེགས་ཚོགས་མ་ལུས་པ་གང་ལས་འབྱུང་བའི་གནས་སམ་ཁུངས་ནི། བདེ་བར་གཤེགས་པའི་ལུང་དང་རྟོགས་པའི་བསྟན་པ་རིན་པོ་ཆེ་འདི་ཉིད་ཁོ་ན་ཡིན་ཞིང༌། དེ་ཉིད་སྐལ་བ་བཟང་པོའི་གདུལ་བྱ་རྣམས་ཀྱིས་ཀུན་དགའ་སྤྱོད་བའི་དཔལ་དུ་རོལ་བ་ནི། བསྟན་པའི་བདག་པོ་ཡང་དག་པར་རྫོགས་པའི་སངས་རྒྱས་ནས་བསམ་བཞིན་བསྟན་འགྲོའི་དོན་དུ་བྱོན་པའི་ས་མཐོན་པོ་ལ་གནས་པའི་བསྟན་འཛིན་གྱི་སྐྱེས་ཆེན་དམ་པ་མུ་ཏིག་གི་ཕྲེང་བ་བསྟར་ལ་བརྒྱུས་པ་ལྟར་རིམ་པར་བྱུང་བ་དག་གི་རྨད་དུ་བྱུང་བའི་རྣམ་པར་ཐར་པའི་མཛད་པ་བཟང་པོ་བདག་གིར་བསྐྱངས་པའི་བཀའ་དྲིན་ཁོ་ན་ཡིན་ལ། དེ་དག་གི་རྣམ་པར་ཐར་པ་ལ་ཡི་རང་དང་བ་འདྲེན་ཞིང༌། དད་པའི་ཐལ་ཕྱག་དང་གདུང་དབྱངས་གསོལ་འདེབས་ཞུ་བ་ཙམ་མ་ཟད། དེ་དག་གི་རྣམ་པར་ཐར་པ་ལ་རྗེས་དྲན་བྱེད་པ་ནི། མདོ་རྒྱ་ཆེར་རོལ་པ་ལས། བསོད་ནམས་རྣམ་སྨིན་བདེ་སྟེར་སྡུག་བསྔལ་ཐམས་ཅད་སེལ། ། བསོད་ནམས་ལྡན་པའི་མི་ཡི་བསམ་པ་རྣམས་ཀྱང་འགྲུབ། ། བདུད་བཅོམ་ནས་ནི་བྱང་ཆུབ་མྱུར་དུ་རེག་པར་འགྱུར། ། མྱ་ངན་ལས་འདས་ཞི་བ་བསིལ་བའི་དངོས་པོའང་ཐོབ། ། ཅེས་གསུངས་པ་ལྟར་བསོད་ནམས་འཕེལ་ཞིང་བར་ཆད་ཞི་བ། བདུད་དཔུང་འཇོམས་ཤིང་བྱང་ཆུབ་ཐོབ་པ་སོགས་ཀྱི་ཕན་ཡོན་ལྡན་ཞིང༌། ལྷག་པར་སྐྱེས་ཆེན་དམ་པའི་རྣམ་ཐར་འཆད་ཅིང་འབྲི་བ་དང་སྤེལ་བ་ནི་བཀའ་དྲིན་བཟོ་བ་དང་། སྔོན་བྱོན་དམ་པའི་རྣམ་ཐར་རྗེས་འཇུག་གདུལ་བྱའི་ཉམས་ལེན་བདེ་བ། ཆུ་བརྒྱུད་གངས་དང་ཆོས་བརྒྱུད་སངས་རྒྱས་ཀྱི་བརྒྱུད་རིམ་ལ་མི་རྨོངས་པ། ཆོས་དང་རྒྱུད་པའི་འབྱུང་ཁུངས་ཤེས་པ། ལུང་དང་མན་ངག་ལ་ཡིད་ཆེས་རྙེད་པ། འཇིག་རྟེན་སྲིད་པའི་ཡ་རབས་ཀྱི་ལམ་དང་ཡང་མཐུན་པ་སྟེ། དགེ་མཚན་དུ་མ་ལྡན་པས། དེས་ན་འདིར་འཇིག་རྟེན་གྱི་ཁོར་ཡུག་འདི་ཇི་ལྟར་བྱུང་བ་ནས། བསྐལ་པ་ཡར་ཐོག་གི་སྐབས་དང་། སྟོན་པ་བདེ་བར་གཤེགས་པ་འཇིག་རྟེན་འདིར་ཇི་ལྟར་བྱོན་པ་དང་། དེ་ལས་དམ་པའི་ཆོས་ཚུལ་ཇི་ལྟར་བྱུང་བ། འཕགས་པའི་ཡུལ་དུ་དགྲ་བཅོམ་པ་དང་པཎྜི་ཏ། གྲུབ་པ་ཐོབ་པའི་སྐྱེས་ཆེན། སྟོབས་དང་འབྱོར་པས་ཕྱུག་པའི་ཆོས་རྒྱལ་ཤིན་ཏུ་མང་པོ་རིམ་པར་བྱོན་ནས། བསྟན་པ་རིན་པོ་ཆེ་འདི་ཉིད་བཤད་སྒྲུབ་ལས་གསུམ་གྱིས་འཛིན་སྐྱོང་སྤེལ་གསུམ་ཇི་ལྟར་བྱས་ཚུལ། རྒྱལ་བའི་མདོ་རྒྱུད་དུ་མ་ནས་ལུང་གིས་ཟིན་པའི་བསིལ་ལྡན་གངས་ཅན་ར་བའི་ཞིང་འདི་ཉིད་དུ་དུས་ནམ་ཞིག་ནས། ཚུལ་ཇི་ལྟར་དུ་གྲུབ་པ་དང་། ཞིང་མཆོག་འདི་ནས་བསམ་བཞིན་སྲིད་པར་སྐྱེ་བ་འཛིན་པའི་རྒྱལ་བློན་ལོ་པཎ་རིམ་པར་བྱུང་བ་དག་གིས་དམ་པའི་ཆོས་ཚུལ་བསྒྱུར་ཅིང་ཞུས་ཏེ་གཏན་ལ་ཕབ་པ། རྒྱུད་པའི་ལུང་དང་མན་ངག་སྤེལ་བ། ས་ཆེན་པོ་ལ་སྟོབས་ཀྱིས་དཔུང་པ་གཏུམ་པའི་ལུང་གིས་དབང་བསྒྱུར་བྱས་ཏེ་རྒྱལ་སྲིད་དམ་པའི་ཆོས་བཞིན་སྐྱོང་བ། སྡེ་བཞིའི་སྲིད་ཀྱི་ཆ་ལག་ལ་དར་རྒུད་ཆུའི་གཉེར་མ་ལྟར་འཁྲུགས་ཀྱང་དམ་པའི་ཆོས་ཀྱི་བདུད་རྩིའི་རྒྱུན་བཟང་ནི། གདུལ་བྱའི་ཁམས་དང་མོས་པར་འཚམས་པ་གཡུང་དྲུང་ཐེག་པ་རིམ་དགུ་དང༌། རྫོགས་པ་ཆེན་པོ། དཀར་པོ་ཆིག་ཐུབ། ཕྱག་རྒྱ་ཆེན་པོ། གསལ་སྟོང་འཛིན་མེད། གཞན་སྟོང་ཆེན་པོ། དབུ་མ་ཆེན་པོ་སོགས་མདོར་ན་པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས། སོ་སོར་མིང་འདོགས་མང་ན་ཡང༌། ། ངེས་དོན་ལུང་རིགས་ལ་མཁས་ཤིང༌། ། ཉམས་མྱོང་ཅན་གྱི་རྣལ་འབྱོར་པས། ། དཔྱད་ན་དགོངས་པ་གཅིག་ཏུ་བབ། ། ཅེས་གསུངས་པ་ལྟར་གདུལ་བྱའི་ཁམས་དང་མོས་པའི་དབང་དུ་བྱས་ཏེ་དགོངས་པ་གཅིག་ལ་བརྡ་དང་ཐ་སྙད་མི་འདྲ་བ་དུ་མས་སྤྲས་པའི་སྔ་འགྱུར་རྙིང་མ་པ་དང་། བཀའ་བརྒྱུད་ཕྱག་རྒྱ་ཆེན་པོ། དཔལ་ལྡན་ས་སྐྱ་བ། རི་བོ་དགེ་ལྡན་པ། གཞན་ཡང་ཇོ་ནང་དང༌། ཞ་ལུ། བོ་དོང་ལ་སོགས་པའི་ཐུབ་ཆེན་གངས་ཀྱི་རི་བོ་གཅིག་ལས་འབབ་པའི་དམ་པའི་ཆོས་ཚུལ་ཆུ་བོའི་རྒྱུན་བཟང་དུ་མ་འཇོ་བའི་སྐྱེས་ཆེན་དམ་པ་རིམ་བྱོན་གྱི་བྱུང་བ་དང་། བྱེ་བྲག་རིགས་གསུམ་གཅིག་བསྡུས་འཇམ་མགོན་ཙོང་ཁ་པ་ཆེན་པོ་འཇིག་རྟེན་དུ་བྱོན་པ་ནས་བདེ་བར་གཤེགས་པའི་བསྟན་པ་རིན་པོ་ཆེ་བསྲེགསབཅད་བརྡར་གསུམ་གྱིས་དག་ཐེར་ལེགས་པར་མཛད་པའི་མཉམ་མེད་ཞྭ་སེར་རིང་ལུགས་པའི་བསྟན་པ་དེ་འཛིན་དང་བཅས་པ་ཇི་ལྟར་བྱུང་བ། ཡང་སྒོས་གངས་ཅན་གྱི་ན་ལེན་དྲ་དཔལ་ལྡན་འབྲས་དཀར་སྤུངས་པའི་གླིང་དང་། དེའི་ནང་ཚན་མཁས་མང་བློ་གསལ་བྱེ་བའི་གླིང་གྲྭ་ཚང་འདི་ཉིད་དུ་མཁས་དང་གྲུབ་པའི་སྐྱེས་ཆེན་རིམ་པར་བྱོན་པ་དེ་དག་གིས་བཤད་སྒྲུབ་ལས་གསུམ་གྱི་མཛད་པ་དང་འཕྲིན་ལས་བཟང་པོ་ཇི་ལྟར་བསྐྱངས་བའི་ཚུལ་ལས་བརྩམས་པའི་དེབ་ཐེར་འདི་ཉིད་གསར་དུ་བསྐྲུན་པ་ནི་ལུགས་ཟུང་རིག་གཞུང་གང་ནས་ཀྱང་གལ་ཆེ་བ་མཐོང་ནས་སྤྲོ་བ་བླ་ན་བརྟས་ཏེ། དེ་ཡང༌ས་ཕག་ལོའི་གནམ་ས་ཆུ་གཉེར་ལྟར་འཁྲུག་པའི་དུས་ཟིང་འོག གངས་ཅན་པའི་བསྟན་སྲིད་རིག་གཞུང་དང་བཅས་པ་མིང་གི་ལྷག་མ་ཙམ་དུ་གྱུར་ནའང༌། གངས་ཅན་འགྲོ་བའི་བསོད་ནམས་ཀྱི་ལས་མཐའ་མ་རྫོགས་པས་འཕགས་མཆོག་འཇིག་རྟེན་མགོན་པོའི་ཞབས་སེན་འཁོར་ལོའི་རེ་ཁ་འཕགས་པའི་ཡུལ་དུ་འཁོད་པ་ནས། ཞི་བསིལ་འཕྲིན་ལས་བཟང་པོས་མཚོ་བཞི་གླིང་ལྔའི་ཁྱོན་ཀུན་བརྡལ་བའི་ཐུགས་རྗེའི་གྲིབ་བསིལ་སྣུམ་པོའི་འོག བསྟན་སྲིད་རིག་གཞུང་དང་བཅས་པ་མི་ཉམས་སླར་གསོའི་རྨང་གཞི་བཏིང་བའི་གོ་སྐབས་དང་བསྟུན། ཆོས་རྒྱུད་གྲུབ་མཐའ་སོ་སོའི་བྱུང་རིམ་གྱི་དེབ་ཐེར་དང་། ཐ་ན་ལུང་ཚན་ཚུན་ཆད་ཀྱི་དཔོན་རབས་དང་། མི་རབས། བླ་རབས་སོགས་ཀྱི་ལོ་རྒྱུས་ཡིག་ཆ་ཁུངས་ལྡན་གསར་འབྲི་དགོས་པ་སོགས་ཀྱི་ཚད་མའི་བཀའ་ལུང་ཡང་ཡང་གནང་བ་སོགས་ཀྱིས་ཀྱང་རྐྱེན་བྱས་ཏེ། བཙན་བྱོལ་ཁྲོད་དུ་འཚོ་སྡོད་བྱས་པའི་བོད་རིགས་མཁས་བླུན་དུ་མས་ལོ་རྒྱུས་དང་། ཆོས་འབྱུང་། དེབ་ཐེར་སོགས། ཁུངས་དང་ལྡན་མིན་ཅི་རིགས་སྣ་ཚོགས་སྤེལ་བར་བྱས་པ་དེ་དག་གིས། རྒྱལ་ཞེན་གྱི་ལྷག་བསམ་དང་། ཡིད་ཆེས་ཀྱི་དད་པ། ཕྱོགས་རིས་ཀྱི་རྨོངས་ཞེན་སོགས་ངེས་མེད་ཅི་རིགས་འཕེལ་བའི་ཕན་གནོད་གྱི་མྱུ་གུ་འདྲ་མིན་སྨིན་པའང་མཐོང༌ལ། གདན་ས་ཆེན་པོ་འདིར་ཡང་ལོ་རབས་འགའ་ཞིག་གི་སྔོན་ནས་ལུང་དང་རིགས་པ་སྨྲ་བ་ལ་གཞན་དྲིང་མི་འཇོག་པའི་མཁས་པའི་དབང་པོ་ཚུལ་ཁང་དགེ་བཤེས་ཡེ་ཤེས་ཐུབ་བསྟན་གྲྭ་ཚང་བློ་གསལ་གླིང་གི་མཁན་པོ་ལས་ཐོག་སྐབས། ཆོས་སྡེ་འདི་ཉིད་ཇི་ལྟར་བྱུང་བ་ནས་བཤད་སྒྲུབ་འཁོར་ལོ་གསུམ་གྱི་བྱ་བ་ཇི་ལྟར་སྤེལ་བ་དང་། རྟེན་གསུམ་འདུས་སྡེ་དང་བཅས་པའི་ངོ་སྤྲོད་མཚོན་པའི་ཆོས་འབྱུང་ཞིག་གསར་རྩོམ་དགོས་པ་ཀུན་ཀྱང་ཞལ་འཆམ་པ་དང༌། ལུགས་ཟུང་མཁྱེན་པའི་སྤྱན་དཀྱུས་ཨུསྒྲཎ་ལའི་འདབ་མ་ལྟར་ཡངས་པ་ཐུན་མོང་དང་ཐུན་མོང་མ་ཡིན་པའི་ཤེས་བྱའི་གནས་ལ་གཞན་དྲིང་མེད་པའི་མཁྱེན་རབ་ཀྱི་དཔལ་མངའ་བ། མ་ཧ་པ}སྤྱ༣་ཏ་ཟམ་གདོང་སྤྲུལ་པའི་སྐུ་རིན་པོ་ཆེ་བློ་བཟང་བསྟན་འཛིན་དཔལ་བཟང་པོ་དང༌། མདོ་སྔགས་རབ་འབྱམས་སྨྲ་བའི་མཁས་པ་ཀུན་གྱི་གཙུག་གི་རྒྱན་ལྟར་མངོན་པར་མཐོ་བ། འཇམ་མགོན་རྒྱལ་བ་གཉིས་པའི་རྒྱལ་ཚབ་ལ་ཉེ་བའི་རིགས་བདག་བྱང་རྩེ་ཆོས་རྗེ་རི་རྫོང་སྲས་རིན་པོ་ཆེ་ལ་སོགས་པས་ཀྱང་གལ་འགངས་ཆེ་བར་གཟིགས་ནས་སྐུལ་མ་གནང་བ་ལྟར། གདན་ས་འདིའི་ཆོས་འབྱུང་གསར་པ་རྩོམ་འབྲིའི་ཆོ་ག་ཉེ་བར་བཏིང་ནས་ཕྱོགས་སྒྲིག་བྱེད་འཆར་གྱིས། རང་ཁོངས་ཁང་ཚན་སོ་སོ་ནས་ལོ་རྒྱུས་ཀྱི་ས་བོན་བསྡུ་རུག་དང་། འབྲེལ་ཡོད་ཆོས་འབྱུང་དང་། ལོ་རྒྱུས་ཀྱི་རྒྱུ་ཆ་ས་བོན་འཚོལ་སྒྲུག་གང་རྙེད་བྱས་འདུག་ཀྱང༌། ཡུལ་དུས་ཀྱི་རྐྱེན་པས་ཆོས་འབྱུང་གསར་སྒྲིག་ལ་ཉེ་བར་མཁོ་བའི་དཔྱད་གཞི་དང་ས་བོན་གྱི་རྒྱུ་ཚོགས་དེ་ཙམ་འཛོམས་པོ་མ་བྱུང་བས་ལུས་སོང་བ་ལ། སླར་ཡང་མཁན་ཐོག་ཕྱི་མ་འདུལ་བ་འཛིན་པ་ཀུན་གྱི་གཙུག་ན་རྒྱལ་མཚན་གྱི་ཏོག་ལྟར་མངོན་པར་མཐོ་བ། ཡོངས་ཀྱི་དགེ་བའི་བཤེས་གཉེན་ཆེན་པོ་བློ་བཟང་ཉི་མ་དཔལ་བཟང་པོ་ནས་རིམ་པར་བཞིན། རི་རྫོང་སྲས་ཐུབ་བསྟན་ཉི་མ། ངེས་དོན་མཁས་པའི་ཁྱུ་མཆོག་ཚུལ་ཁང་དགེ་བའི་བཤེས་གཉེན་ཆེན་པོ་དཀོན་ཆོག་དབང་འདུས། ལུགས་གཉིས་མཁྱེན་པའི་སྤྱན་ཞགས་བླ་ན་ཡངས་པ་ཚུལ་ཁང་དགེ་བཤེས་དཀོན་མཆོག་དཔག་བསམ། ད་ལྟར་སྡེ་འདིའི་བཤད་སྒྲུབ་འཁོར་ལོ་གསུམ་གྱི་བྱ་བ་རྣམས་དབྱར་གྱི་མཚོ་དང་སྟོན་གྱི་ཟླ་བ་ལྟར་བླ་ན་སྤེལ་བར་མཛད་པའི་འཕྲིན་ལས་ཀྱི་འཇུག་པ་གནམ་གྱི་མཐོངས་དང་རྒྱ་མཚོའི་གཏིང་ལྟར་ཟབ་ཅིང་ཡངས་པ་གོ་བོ་དགེ་བཤེས་བློ་བཟང་རྒྱ་མཚོའི་བར་མཁན་རབས་རིམ་རྒྱུད་ཀྱིས་ཐུགས་ཀྱི་བཞེད་པའི་ཀློང་ན་འཁྱིལ་པའི་གལ་ཆེན་གྱི་བྱ་བ་ཞིག་ཏུ་ངོས་འཛིན་གནང་ནའང༌། དེ་དོན་སྒྲུབ་པ་ལ། འཇམ་མགོན་ཀོང་སྤྲུལ་ཡོན་ཏན་རྒྱ་མཚོས། རིག་པ་དཔེ་ཐོག་འགོད་པའི་ལག་ལེན་དཀའ། ། མ་སྦྱངས་སྨན་རྐྱལ་ཐོགས་པས་ནད་པ་སླུ། ། ཞེས་འབྱུང་བ་དང་མཐུན་པར་རེ་ཞིག་ནར་འགྱངས་སུ་ལུས་ནས་ཡོད་པའི་སྐབས། ༧གོང་ས་སྐྱབས་མགོན་ཆེན་པོ་གསེར་ཁྲིར་མངའ་གསོལ་ནས་མི་ལོ་ཧྲིལ་པོ་དྲུག་ཅུ་དང༌། ཆོས་སྲིད་ཀྱི་མཛད་འགན་བཞེས་ནས་མི་ལོ་ལྔ་བཅུ་འཁོར་བའི་དུས་དྲན་དུ་རང་གཞུང་ཆོས་རིག་ལས་ཁུངས་ཀྱིས་བྱེས་འབྱོར་དགོན་སྡེ་ཡོངས་ཀྱི་ལོ་རྒྱུས་ས་བོན་འཚོལ་སྒྲུག་གིས་དེབ་ཕྲེང་སྤེལ་བའི་སྐབས་དང་བསྟུན་ནས། གྲྭ་ཚང་སྐབས་དགུ་པའི་ཕྱག་མཛོད་ཚོས་ཇི་ལྟར་བསྐུལ་མ་བྱུང་བ་ལྟར་དང་དུ་བླངས་ནས། དེའི་ཕྱི་ལོ་ནས་བཟུང་ལོ་མང་རིང་ལྟོ་གོས་ཐོག་གྱོང་རྒུད་བཏང་ནས་ཉོས་པའི་རང་ཤག་གི་དེབ་ཕྲེང་ཁག་དང་། གྲྭ་ཚང་སྒོ་བློ་གཉིས་ཀྱི་དཔེ་མཛོད། སློབ་གྲྭའི་དཔེ་མཛོད། དེ་བཞིན་རྡ་ས་དང་། ལྡི་ལི་དཔེ་མཛོད་ཁག་བཅས་ལ་ཡོད་པའི་འབྲེལ་ཡོད་དཔེ་ཚོགས་ཁག གཞན་ཡང་མདོ་སྔགས་རིག་གནས་དང་བཅས་པ་ལ་མ་སྒྲིབ་པའི་སྤྱན་དཀྱུས་སྲིད་ན་རིང་བ། སྡེ་འདིའི་སྔོན་དང་དེང་གི་བྱུང་བའི་གནས་རྣམས་སྙན་ནས་སྙན་དུ་བརྒྱུད་པའི་ངག་སྒྲོས་གཙང་མའི་མན་ངག་མང་པོ་ལྡན་པའི་དགེ་བའི་བཤེས་གཉེན་ཆེན་པོ་གསེར་གྱི་རི་བོ་ལྟ་བུ་དུ་མའི་ཞལ་ནས་བྱུང་བའི་ལོ་རྒྱུས་ཁག ཁང་ཚན་སོ་སོའི་ཁོངས་ནས་བསྡུ་རུག་བྱས་པའི་དཔྱད་གཞིའི་ཡིག་ཆ་ཁག ལྷག་དོན་ཨ་མྱེས་རྨ་ཆེན་བོད་ཀྱི་རིག་གཞུང་ཞིབ་འཇུག་ཁང་གི་བརྒྱུད་ནས་དེང་སང་འཛམ་གླིང་འདིར་མི་ཡུལ་གྱི་དག་ཞིང་བརྩི་ས་ནུབ་ཕྱོགས་ཨ་མེ་རི་ཁའི་རྒྱལ་ཁབ་ཀྱི་ཨི་ཊིན་ཨ་ན་གཙུག་ལག་སློབ་གྲྭ་ཆེན་མོའི་ (Indiana Univsity) ལོ་རྒྱུས་རིག་པའི་ཕྱོགས་ཕེབས་དགེ་རྒན་ཆེན་མོའི་གོ་སྐབས་རག་པ་དང་སྟབས་བསྟུན་ནས། འཛམ་གླིང་འདིའི་སྐད་ཡིག་རིགས་པའི་གཞུང་ལུགས་ཡོངས་ཀྱི་དེབ་ཕྲེང་འབུམ་ཕྲག་མང་པོ་གསོག་པའི་བསྟི་གནས་ (IU) དཔེ་མཛོད་ཆེན་པོའི་ནང་ཟླ་བ་བཞིའི་རིང་ཞིབ་འཇུག་བྱེད་པའི་གོ་སྐབས་བཅས་ལ་བརྟེན་ནས། དེབ་ཐེར་འདི་ཉིད་གསར་དུ་སྒྲིག་པའི་སྤོབས་པ་བརྟས་ལ། གཞན་དུ་སྔོན་དང་ལྷག་པར་དེང་སང་ཤོག་ཐོག་སྨྱུ་གུ་འཛུགས་ཤེས་ཙམ་གྱི་ཕོ་གསར་རྐྱལ་སྟོང་། ཆོས་སྲིད་རིག་གཞུང་གང་ཐད་ནས་ཉམས་མྱོང་སྤུ་རྩེ་ཙམ་ཡང་མེད་པར་ཧམ་པ་དང་འདོད་རྔམས་རི་བོ་ལས་གཏོས་ཆེ་བ་མི་ཉུང་བ་ཞིག་གིས་འོལ་ཚོད་ཀྱིས་འཆལ་རྩོམ་འདྲ་མིན་སྤེལ་བ་དང༌། ཡང་དེབ་ཐེར་དང་ལོ་རྒྱུས་གང་ཐད་ནས་མཐོང་ཐོས་ཉམས་མྱོང་ངེས་ཅན་རེ་ཡོད་ན་ཡང་དཔེ་ཐོག་ཏུ་འབེབས་པའི་ལག་རྩལ་མེད་པ། གལ་ཏེ་གཉིས་ཀ་འཛོམས་ཀྱང་གཞུང་སྒེར་གྱི་ཚོགས་པ་དང་། མི་སྣ་གནད་ཡོད་རེ་གཉིས་ཙམ་ངོ་སྲུང་གི་འདྲ་འབག་གོན་པ་སོགས། བྱུང་རིམ་དངོས་དང་མཐུན་པའི་ལོ་རྒྱུས་ཀྱི་བཞིན་རས་མཐོང་བའི་གེགས་སུ་གྱུར་པ་ཡང་དུ་མ་མཐོང་ཞིང་། ད་དུང་དེབ་ཐེར་འདིའི་གྲུབ་ཆ་ལ་དགོས་ངེས་པའི་ཆ་རྐྱེན་མ་ཚང་བ་གཅིག་ནི། དེ་སྔོན་ལོ་རྒྱུས་ཁྲོད་ཆོས་སྡེ་འདིའི་ལོ་རྒྱུས་ཟུར་དུ་བཏོན་པའི་ཆོས་འབྱུང་དེབ་ཕྲེང་གཅིག་ཀྱང་བྱུང་མྱོང་མེད་པ་དེ་ཡིན་ལ། དེའི་ཐོག་གྲྭ་ཚང་འདིའི་མཁན་རབས་གསོལ་འདེབས་ཀྱང༌། རྐྱེན་དབང་གང་ཞིག་གིས་ལ་ཀྵིའི་མཚན་ཅན་ལྔ་ལ་གསོལ་བ་འདེབས་ས་དེ་ནས་མཚམས་འཇོག་བཟོ་དགོས་བྱུང་འདུག་པ་ལས། མཁས་རབས་ཕྱི་མ་ཚོའི་མཚན་གཞུང་ཙམ་ལའང་ཞིབ་འཇུག་དཀའ་བ་བཅས་ཡིན། དེར་བརྟེན་དེབ་ཐེར་འདི་ཉིད་གསར་དུ་བསླང་པའི་ཆེད། སྔ་ཕྱིར་རྒྱ་བོད་དབྱིན་གསུམ་གྱི་ལོ་རྒྱུས་ཚད་ལྡན་དང་ཚད་ལྡན་མ་ཡིན་པ་དེབ་གྲངས་གཅིག་སྟོང་(དཔྱད་གཞིའི་དེབ་ཕྲེང་རྣམས་ལེ་ཚན་སོ་སོའི་མཐའ་ལ་འགོད་རྒྱུ་ཡིན)ལྷག་ཙམ་དུས་རབས་ཀྱི་ལོ་རྒྱུས་རིག་པའི་འགྲོས་དང་བསྟུན་ནས་ཞིབ་འཇུག་ནན་པོའི་ལུགས་སུ་བྱས་ཏེ་གཏན་ལ་དབབ་པར་བྱ་ཡི། དེང་སང་ཁ་ཅིག་གིས་རང་གི་མིག་ལམ་དུ་མཐོང་བ་ཙམ་ཡང་བྱུང་མ་མྱོང་བའི་དཔེ་དེབ་རྙིང་སོང་རྩ་ཆེན་འགའ་ཞིག་གི་མིང་ཐོས་པ་དང་དེ་ཉིད་དཔྱད་གཞི་ཡིག་ཆའི་ཁོངས་སུ་བགྲངས་པ་སོགས་ངོ་ཚ་དང་ཞེ་ཁྲེལ་སྤུ་ཙམ་མེད་པར། ཆལ་ལེ་ཆོལ་ལེ་དང༌། འ་ལེ་འོ་ལེ། ཁུངས་མེད་ལུང་མེད། ངོ་དགའ་སྤྲེལ་ལད། མ་མཐོང་མཐོང་མདོག མ་ཤེས་ཤེས་མདོག་བྱེད་པ་དེ་དག་གི་རང་ལུགས་དང་། གཞན་ཡང་མི་འཇོན་འཇོན་འདོག ཆོས་ཞེན་དང་རྨོངས་ཞེན། ཆགས་ཞེན་དང་ཕྱོགས་ཞེན་སོགས། དེབ་ཐེར་རྩོམ་པའི་ཁ་ན་མ་ཐོ་པའི་རིགས་ཀྱིས་གཞར་ཡང་མ་གོས་པར། གཟུར་གནས་མཁས་པ་དགའ་བའི་མཆོད་སྤྲིན་ཁོ་ན་ལགས་ཏེ། གཞན་དུ་ཁེངས་པའི་ང་རྒྱལ་གྱི་བྲག་རི་ལ་འཛེགས་མཁན་དང། ཕྲག་དོག་ཚེར་མའི་མལ་དུ་ཉལ་མཁན། རྨོངས་པའི་བྲག་རྫོང་ནང་སྟོང་བསམ་གྱི་རྨི་ལམ་གཏོང་མཁན་ཚོའི་ཁ་ལ་ཙན་དུག་དང་། སྣ་ལ་སི་པན། མིག་ལ་སྣ་ཐ་ལྟར་འགྱུར་བ་ཐེ་ཚོམ་མེད་ཀྱང་། དེ་ནི་རྗེ་ཙོང་ཁ་པ་ཆེན་པོས། གང་ཞིག་མཐོང་ན་དད་ལྡན་དང་བའི་སྤུ་ལོང་གཡོ། ། རློམ་པས་ཁེངས་རྣམས་གདོང་ནི་ས་ལ་དྲུད་པར་བྱེད། ། ཕྲག་དོག་ཅན་རྣམས་ཡིད་ནི་ཚེར་མའི་མལ་དུ་ཉལ། ། གཟུར་གནས་རྣམས་ཀྱིས་གྲགས་པའི་རྒྱལ་མཚན་ཕྱོགས་བཅུར་སྒྲེང་། ། ཞེས་གསུངས་པ་དང་མཐུན་པར་རྩོམ་པ་པོའི་ཡོན་ཏན་གྱི་ཆ་ཤས་སུ་འཛིན་པ་ལས། སྐྱེ་བོ་དེ་དག་ལ་གུས་ཕྱག་ཐལ་སྦྱར་དང༌། མ་འཐོལ་མ་འཆབ་ཀྱི་མཐོལ་བཤགས་དགོས་དོན་མེད་པ་ཡང་། དེབ་ཐེར་འདིའི་ཐོག་མར་བཀོད་པའི་དམ་བཅའི་སྡོམ་ཚིག་ཅིག་ཡིན། དེ་ལྟར་མཆོད་པར་བརྗོད་པ་ནས་གླེང་གཞིའི་རིམ་པར་ཇི་ལྟར་བྱུང་བའི་ཚུལ་རྣམས་མདོར་བསྡུས་པའི་ལུགས་སུ་བཀོད་ཟིན་ནས། ད་ནི་རྩོམ་པའི་གཞུང་དངོས་ཀྱི་རིམ་པར་འཇུག་པར་བྱེད་དོ། །
༡༩༡༤ལོའི་ཟླ་༦པར། ཨོ་ཧང་བཙན་རྒྱལ་གྱིས་པཱ་ཟི་ནེ་ཡ་དབང་དུ་བསྡུས་རྗེས། ཡང་སེལ་ཝེ་རུ་ཡ་དབང་དུ་བསྡུ་རྩིས་བྱས། ཟླ་༦པའི་ཚེས་༢༨ཉིན། ཨོ་ཧང་བཙན་རྒྱལ་གྱི་རྒྱལ་རྒྱུད་འཛིན་མཁན་སྐུ་སྲས་ཧྥེར་དེ་ནན་དང་ཁོའི་ཆུང་མ་གཉིས་སེ་རེའུ་ཡེ་ཝོལ་དུ་དམག་དཔུང་ལ་གཟིགས་ཞིབ་གནང་དུ་ཕེབས། ཁོ་རང་ཀླད་ཁེབས་མེད་པའི་རླངས་འཁོར་ཞིག་ཏུ་བསྡད་ནས་ཁྲོམ་ཚོགས་བརྒྱུད་དུས། སེལ་ཝེ་རུ་ཡའི་ན་གཞོན་ཞིག་གིས་ལྐོག་མདའ་འཕངས་ནས་བསད། དོན་རྐྱེན་དེ་འཛམ་གླིང་འཁྲུག་ཆེན་དང་པོ་ལངས་པའི་རྒྱུ་རྐྱེན་དུ་གྱུར། ལོ་དེའི་ཟླ་༧པའི་ཟླ་མཇུག་ཏུ། ཨོ་ཧང་གོང་མའི་རྒྱལ་ཁབ་ཀྱིས་སེལ་ཝེ་རུ་ཡ་ལ་བཙན་འཛུལ་བྱས་པ་དང་། ཟླ་༨པའི་ཟླ་མགོར་མནའ་མཐུན་རྒྱལ་ཁབ་དང་ཆིངས་ཡིག་བཞག་སྟེ་རྒྱལ་ཁབ་ཕྱོགས་གཉིས་ཀ་དམག་འཁྲུག་ནང་དུ་ཞུགས།
ཐང་ཆེན་ཉེར་ལྔ་ནི་བོད་སྨན་གྱི་རིགས་ཤིག་ཡིན་པ་དང་། དེའི་ཕན་ནུས་ནི་དུག་དང་སྨུག་པོའི་ནད། ཚད་རྙིང་བྱེར་བ། འདུ་བ་ཚ་གྲང་སྒོམ་པ། རླུང་མི་སྐྱེ་བ།བད་ཀན་སེལ་བ། མཁྲིས་པ་སེལ་བ། ལུས་ལྕི་བ། ཁ་སྐམ་པ། དང་ག་འགག་པ་སོགས་ལ་ཕན་པས་གཏོང་ཐབས་ནི་ཉིན་རེར་ཐེངས་གཅིག་ནས་གཉིས་བར་དང་ཐེངས་རེར་རིལ་བུ་གསུམ་བཏང་ན་ཆོག
པ་རེ་སི་༼parese ༽ཡི་གྲོང་ཁྱེར་ཧ་ཅང་ཆེ།། །། ཁོམ་མེར་སེ་༼commerce༽ ཡི་མགྲོན་ཁང་ཤིན་ཏུ་མཐོ།། ཉིན་གསུམ་རིང་ལ་མཛད་རིམ་ཤིན་དུ་མང༌།། ལུས་སེམས་བྲེལ་བའི་ཨ་ཐང་ཧ་ཅང་ཆད།།
ཀ་སྦུག་ཅེས་པའི་ས་གནས་སུ་དབྱིན་ཇིའི་ས་བསྐོར་བའི་ངལ་གསོའི་འགྲུལ་ཁང་ཞིག་རྒྱག་རྩིས་བྱས་པར་བོད་གཞུང་ནས་དོགས་འདྲོགས་ཀྱིས་མེ་ཁྱི་ ༡༨༨༦ ལོར་ས་གནས་དེར་བལྟ་ཞིབ་མི་སྣ་ཆེད་གཏོང་གནང་བ་མ་ཟད། ལུང་ཐུར་ཞེས་པའི་ས་གནས་སུ་ཞིབ་བཤེར་ཁང་ངམ། དགྲ་རྫོང་གསར་རྒྱག་བྱས་པ་ལས་རིམ་བཞིན་དམག་འཁྲུག་དང་པོ་དེ་བྱུང་ཡོད།།
ལྷ་བཟང་ཧན་བོད་དུ་ཡོང་ནས་རྒྱལ་པོའི་གོ་གནས་བཟུང་རྗེས་བོད་ཀྱི་སྲིད་སྐྱོང་སྡེ་པ་སངས་རྒྱས་རྒྱ་མཚོའི་བར་རིམ་གྱིས་འགལ་ཟླ་སྣ་ཚོགས་བྱུང་སྟེ་བོད་སོག་མཆོད་ཡོན་གཉིས་མཛའ་མཐུན་འབྲེལ་བཟང་ནས་འགལ་ཟླ་དགྲར་འཛིན་གྱི་ཕྱོགས་སུ་འགྲོ་བའི་འགོ་ཚུགས། ཡང་རྒྱལ་བ་ཚངས་དབྱངས་རྒྱ་མཚོའི་མཐུན་མིན་གྱི་མཛད་སྤྱོད་དེ་དེ་རིགས་སྡེ་སྲིད་སངས་རྒྱས་རྒྱ་མཚོས་ཞབས་འབྲངས་འགས་བསླད་པར་བསམས་ཏེ། ཞབས་ཞུ་མཐར་རྒྱས་ནས་གསོད་རྩིས་བྱས་པ་སོགས་ཀྱི་རྐྱེན་ལ་བརྟེན་རྒྱལ་བ་དྲུག་པ་ཆེན་པོ་དང་སྡེ་སྲིད་བར་ཡང་འགལ་སེལ་ཅུང་ཟད་ཆགས་ཤིང་། ནང་འགལ་དེ་ལྷ་བཟང་ཧན་དང་ཕྱོགས་གཏོགས་རྣམས་ཀྱིས་བེད་སྤྱད་དེ་རྙོག་འཛིང་མང་པོ་བཟོ་བཞིན་ཡོད་ལ། སྐབས་ཤིག་ལྷ་བཟང་ཧན་གྱིས་སྡེ་སྲིད་ནས་དུག་སྦྱོར་བྱུང་ཚུལ་གྱི་གླེང་ཁ་བྱུང་བར་བརྟེན་མཆོད་ཡོན་འགལ་ཟླ་ཇེ་ཆེར་སོང་བར་གྱུར། འདི་དག་ཐམས་ཅད་ངོ་ཐོག་ནས་ཕན་ཚུན་བར་གྱོད་གཞི་འཚོལ་ཐབས་ལྟ་བུར་མཐོང་ཡང་དོན་དངོས་ནི་བོད་ས་གནས་ཀྱི་དབང་སྒྱུར་གྲལ་རིམ་ནང་ཁུལ་གྱི་སྲིད་དབང་འཕྲོག་རེས་བྱེད་པའི་འགལ་ཟླ་དང་འཐབ་རྩོད་ཛ་དྲག་ལྡན་པ་དེ་ཕྱི་ལ་མངོན་པ་ཡིན་ནོ།།
བྲམ་ཟེ་རྒན་པོའི་བློས་བསླང་མངོན་སུམ་དུ།། ཤར་བ་ལས་ལྷག་མིག་གི་གཟི་ལེན་དཔལ།། ཧྥ་རེ་སི་ཡི་རྒྱལ་མོའི་ཕོ་བྲང་ཆེ།། དེ་རིང་ཁྲ་ཆུང་མིག་གི་སྤྱད་ཡུལ་གྱུར།།
སྡེ་ཚན་འདི་ནི། སྨན་རྩིས་ཁང་གི་གསོ་རིག་ཐོན་དངོས་དང༌། ལུས་ཕན་གསོ་རིག་ཉེར་མཁོའི་རིགས། ལོ་ཐོ་རྒྱས་འབྲིང་བསྡུས་གསུམ་དང༌། དཔེ་དེབ་སོགས་ཐོན་དངོས་རིགས་ཕྱི་ཕྱོགས་སུ་འབྲེལ་མཐུད་དང་ཚོང་འགྲེམས་བྱེད་བཞིན་པ་དང་སྨན་རྩིས་ཁང་གི་གཞུང་འབྲེལ་ལས་དོན་རིགས་རྒྱ་གར་ལས་ཁུངས་ཁག་དང༌། ཕྱི་རྒྱལ་གཞུང་ཚབ་ཁག་ལ་འབྲེལ་གཏུགས་བྱེད་དགོས་རིགས་དང་། དེ་བཞིན་རྒྱ་གར་དང་ཕྱི་རྒྱལ་ཡུལ་གྲུ་ཁག་ཏུ་ཕྱོགས་ཕེབས་གནང་དགོས་རིགས་ཀྱི་ཕྱི་བསྐྱོད་ལག་འཁྱེར་དང༌། ཐོངས་མཆན། གནམ་གྲུའི་འཛིན་ཤོག་མངགས་ཉོ་སོགས་འབྲེལ་མཐུད་ཀྱི་ལས་དོན་འགན་འཁུར་ཞུ་བཞིན་ཡོད།
བོད་རྗེ་སོ་དྲུག་པ་འདུས་སྲོང་མང་པོ་རྗེ་རླུང་ནམ་འཕྲུལ་གྱི་རྒྱལ་པོ་ནི། ཡབ་མང་སྲོང་མང་བཙན་དང་ཡུམ་འབྲོ་བཟའ་ཁྲི་མ་ལོད་གཉིས་ཀྱི་སྲས་སུ་ཡབ་འདས་ནས་ཞག་བདུན་ནམ་ཟླ་གཅིག་སོང་བ་མེ་བྱི་(སྤྱི་ལོ་༦༧༦)ལོར་འཁྲུངས། མགར་བཙན་སྙ་ལྡོམ་བུ་དང༌། སྟག་ར་ཁོང་ལོད། མགར་ཁྲི་འབྲིང་བཙན་བྲོད་རྣམས་ཀྱིས་བློན་པོ་བྱས། བཙུན་མོ་མཆིམས་བཟའ་བཙན་མེ་ཏོག་ཁབ་ཏུ་བཞེས། སྲས་ཁྲི་ལྡེ་གཙུག་བརྟན་སྐུ་བལྟམས། རྒྱལ་པོ་འདི་སྐུ་ཆུང་ངུའི་དུས་ནས་གཞན་དང་མི་འདྲ་བའི་སྙིང་སྟོབས་དང་དཔའ་ངར་ལྡན་པ་ཞིག་ཡོད་པར་གྲགས། འདི་ཉིད་དགུང་ལོ་གསུམ་ལ་ཕེབས་སྐབས་གཞི་ནས་ཡབ་གཤེགས་པའི་གསང་རྒྱ་བརྟོལ། ཤིང་ལུག་(༦༩༥)ལོར་བློན་གཞན་གྱི་ཕྲ་མ་ལ་ཉན་ནས། བློན་ཆེན་མགར་བའི་གདུང་བརྒྱུད་མགར་བཙན་གཉེན་གུང་རྟོན་ལ་རྒྱལ་པོས་བཀའ་ཁྲིམས་གཅོད་ནས་སྲོག་ཐོག་ཏུ་བཏང་། ལོ་དེ་རང་ལ་མགར་ཁྲི་འབྲིང་བཙན་བྲོད་ཀྱིས་འ་ཞ་དང་གཡུལ་བཀྱེས་ནས་རྒྱལ་ཁ་ཆེན་པོ་ཐོབ་ན་ཡང་བཀྱོན་ཕབ། དེར་བརྟེན་མགར་ཁྲི་འབྲིང་བཙན་བོད་མདོ་སྨད་དུ་བྲོས་ནས་ལྕེབས། མགར་སྟག་ར་ཁོང་ལོད་བྲོས་ནས་ཐང་རྒྱལ་རབས་ལ་མགོ་བཏགས་ཞུས་པས་ཐེ་ཅིན་གྱི་གོ་གནས་བསྩལ། རྒྱལ་པོ་འདིའི་སྐུ་དུས་སུ་ཕོ་བྲང་ལྡན་དཀར་བརྩིགས། གཞན་ཡང་འདིའི་སྐུ་དུས་སུ་བོད་ལ་བློན་པོ་རྩལ་པོ་ཆེ་མི་བདུན་བྱུང་བ་སྟེ། རྔོག་རིང་ལ་ནག་པོས་གླང་པོ་ཆེའི་ཕྲུ་གུ་པང་དུ་འདེགས་ཐུབ་པ་དང༌། རྔོག་གླིང་ཁམས་ཀྱིས་གཡག་གྲུས་པོ་ཆེ་ལག་པས་ཐེག་པ། གནོན་རྒྱལ་མཚན་གྱིས་མདའ་སྟེའུ་ཁ་མ་འཕངས་ཏེ་བྱ་ཁྲ་ཡི་སྐེད་པ་གཅོད་ཐུབ་། སྦས་རྒོད་མདོང་ཅན་གྱིས་མིག་རྒྱང་གསུམ་གྱི་ས་ལ་མདའ་རྒྱང་གཅིག་གིས་སླེབས་ཐུབ་པ། མགོས་གཡག་ཆུང་གས་ཤྭ་བའི་རླིད་བུ་བྱེ་མས་བཀང་སྟེ་ཀླད་ལ་བསྐོར་ཐུབ་པ། ཅོག་རོ་འབྲོང་གཤོར་གྱིས་འབྲོང་ཐུར་དུ་རྒྱུག་པ་གྱེན་ལ་འཐེན་ཐུབ་པ། གནོན་ཁྲི་བདུན་གཡུ་བྱིན་གྱིས་རྟ་བཟང་པོ་གཡང་ལ་མཆོང་བ་གྱེན་དུ་འདྲེན་ནུས་པ་བཅས་སོ། ། རྒྱལ་པོ་འདིའི་མཛད་རྗེས་གཙོ་བོ་ནི། སྤྱི་ལོ་(༦༨༠)ལོར་བོད་དམག་དང་དེ་སྔོན་དབང་བསྒྱུར་བྱས་ཟིན་པའི་རྒྱ་དམག་རྣམས་བསྡུས་ཏེ་དམག་སུམ་ཁྲི་ལྷག་དྲངས་ནས་ཧི་ཡོན་དུ་དཔུང་འཇུག་བྱས། རྒྱའི་དམག་དཔོན་ལི་ཅིན་ཞིན་སོགས་བསད་ནས་ཡུལ་དེར་དབང་བསྒྱུར་བྱས། དེ་ནས་བཙན་པོ་སྐུ་ངོ་མས་བཀོད་འདོམས་གནང་ནས་ཐོག་མར་སུང་ཀྲིའུ་དང༌། ཐའི་ཀྲིའུ་སོགས་ལ་བསྟུད་མར་དམག་དྲངས་ཤིང༌། དེ་རྗེས་བཙན་པོས་འཇང་ཡུལ་དུ་དམག་དྲངས་ཏེ་འཇང་པ་རྣམས་ཆམ་ལ་ཕབ། ཏུན་ཧོང་གི་ཡིག་ཆའི་ནང་བོད་ཤིང་འབྲུག་སྤྱི་ལོ་(༧༠༤)ལོར་སྨེ་བ་ཟེར་བའི་ས་གནས་སུ་གཤེགས་ཞེས་གསལ། སྨེ་བ་ནི་་འཇང་ཡུལ་གྱི་ཉེ་འདབས་མྱཱ་ཞེས་པ་དེང་སང་གི་ཡུན་ནན་ཁུལ་དུ་ཡིན་ནམ་སྙམ། དེ་ལྟར་རྒྱལ་པོ་འདིས་དགུང་ལོ་ཉི་ཤུ་རྩ་བདུན་ནམ་དགུང་ལོ་ཉི་ཤུ་རྩ་དགུའི་རིང་བོད་ཀྱི་ཆབ་སྲིད་མེས་སྲོངབཙན་གྱི་ལུགས་ལྟར་ལེགས་པར་བསྐྱངས་ཤིང༌། བོད་ཀྱི་ལོ་རྒྱུས་ཡིག་ཚང་ལས། དེའི་དུས་སུ་བོད་ཀྱི་རྒྱལ་པོའི་ས་མཐའ་བཞི་ནི། ཤར་ཟུ་ཅེའུ། མུ་ཅེའུ། འུ་ཅེའུ་དང་གསུམ་ཡིན། ལྷོ་ཕྱོགས་བྲམ་ཟེའུ་ཡུལ་དུ་སླེབས། ནུབ་ཕྱོགས་འུ་ཐེན་ལ་སླེབས། བྱང་ཕྱོགས་ཧོར་ལ་སླེབས། དེ་རྣམས་བསྐོར་བ་ལ་དཔག་ཚད་མང་པོ་ཡོད། བོད་ལྟ་བུ་དཔའ་བ་དང་། བརྟུལ་ཕོད་པ། རྒྱའི་རྒྱལ་པོ་ཧན་དང༌། གཡུ། ཅེའུ་ལ་སོགས་པའི་དུས་སུའང་བྱུང་བ་མེད་ཅེས་འཁོད། རྒྱལ་པོ་འདིའི་བང་སོ་སེང་གེ་བརྩེགས་མའམ་ལྷ་རི་ཅན་བྱ་བ་ཡབ་ཀྱི་གཡོན་ན་ཡོད་དོ། །ཏུང་ཧོང་ཡིག་རྙིིང་དུ་སྲོང་བཙན་ལས་འདིའི་སྐབས་ཀྱི་སྟོབས་འབྱོར་ཆེ་བ་བྱུང་ཞེས་བཤད་དེ་རྒྱུ་མཚན་ཤིན་ཏུ་མངས་ཡང་འདིར་མངས་སུ་དོགས་ནས་མ་བྲིས།
རྗེན་ཚལ་（学名：Lactuca sativa）ཨོ་སུན་རིགས་ཡིན་པ་དང་ཧ་ཅང་རྒྱུན་མཐོང་གི་སྔོ་ཚལ་ཞིག་རེད། ཀྲུང་གོ་དང་འཇར་པན་སོགས་ཀྱི་མི་ཡིས་བཙོས་མ་ཟ་བ་དང་ ནུབ་ཕྱོགས་རྒྱལ་ཁབ་ཀྱི་མི་ཡིས་རྗེན་ཟ་བྱེད་དགའ་པོ་ཡོད།
རྒྱ་གར་གྱི་ནང་པ་སངས་རྒྱས་པའི་གྲུབ་མཐའ་སྨྲ་བ་བཞིའི་ནང་ནས་སེམས་ཙམ་པ་ལ་ནང་གསེས་ཀྱིས་ཕྱེ་ན། སེམས་ཙམ་རྣམ་བདེན་པ་དང། རྣམ་བརྫུན་པ་གཉིས་ཡོད། སྔོན་འཛིན་མིག་ཤེས་ལ་སྔོན་པོ་སྔོན་པོར་སྣང་བ་བཞིན་གྲུབ་ཅིང་སྔོན་པོ་སྔོན་པོར་སྣང་བའི་ཆ་ལ་མ་འཁྲུལ་བར་འདོད་པས་ན་རྣམ་བདེན་པར་འཇོག་པ་ཡིན། འདིར་མདོར་བསྡུས་ཙམ་ལས་རྒྱས་པར་《གྲུབ་མཐའ་རིན་ཆེན་ཕྲེང་བ་》སོགས་ལས་གསལ་བས་དེར་གཟིགས་པར་མཛོད།
ཕྱི་རོལ་ཏུ་བུད་པས་ཐོག་མར་ཁང་བ་གླ་རྒྱུ་དང་། དེ་ལ་དུས་ལྟར་གླ་ཆ་སྤྲོད་རྒྱུ། ཁང་བདག་འཐད་པ་མ་བྱུང་བར་གང་འདོད་ཀྱིས་གཞན་ལ་མི་སྐོར་བ། སྒོ་དྲྭ་མ་སོགས་ཁྱིམ་ཆས་ལ་གཅེས་སྤྲས་བྱ་བ། གླུ་ལེན་གར་རྩེད་སོགས་སྐད་གསེང་མཐོན་པོས་འུར་མི་རྒྱག་པ། སྒོ་འགྲམ་སོགས་བགྲོད་ལམ་ནས་གད་སྙིགས་མི་སྤུངས་པར་གད་སྙིགས་སྒམ་དུ་འཕེན་པ་དང་སྤྱི་གཞུང་ཁོར་ཡུག་ལ་གཅེས་སྤྲས་བྱ་བའོ། །
འདི་ལོ་དང་ཟླ་བ་ཞེས་པའི་ཟླ་བ། ཉི་མ་ཟླ་བ་ཞེས་པའི་ཟླ་བ་བཅས་ལ་གོ་རྒྱུ་མིན་པར། དུས་བཞིའི་ནམ་ཟླ་ལ་གོ་དགོས་པ་དཔེར་ན། ཁ་སྐད་ནང། ནམ་ལ་དབྱར་ཀ ནམ་ལ་དགུན་ཀ་སོགས་ཟེར་བ་དེ་ཡིན། ནམ་ཟླའི་དཔལ་ཞེས་པ། ལོ་གཅིག་དུས་བཞིའི་ནང་གི་ནམ་ཟླ་སྐྱིད་ཤོས་དབྱར་དང་སྟོན་གཉིས་ལ་ཟེར།
ཨེ་ལྗིབ་ཕུ་ཐི་ཡུལ་དུ་ཡོད་པའི་ལོ་ངོ་འབུམ་གསུམ་ཙམ་གྱི་ལོ་རྒྱུས་ཡོད་པའི་རྡོ་ཆས་རྙིང་པ་དེ་དག་དང་ང་ཚོ་བོད་ཡུལ་གྱི་རྡོ་ཆས་རྙིང་པ་དེ་དག་བཟོ་དབྱིབས་རྣམ་པ་ཀུན་ཏུ་མཚུངས་པས་དེ་ལྟར་ན་བོད་ཀྱི་རྡོ་ཆས་རྙིང་པ་དེ་དག་ལའང་ལོ་ངོ་འབུམ་གཉིས་དང་གསུམ་ཙམ་གྱི་ལོ་རྒྱུས་ཡོད་པར་སེམས་སོ། གཞན་ཡང་དེང་དུས་བྱང་ཐང་མི་མེད་ལུང་སྟོང་གི་ས་ཆ་ཁ་ཤས་ཀྱི་ས་འོག་ནས་གནའ་རྫས་རྙེད་རྒྱུ་ཡོད་པ་འདི་དག་ལ་དཔྱད་ན། བསྐལ་པ་ཡ་ཐོག་གི་དུས་རབས་རྣམས་སུ་བོད་ཡུལ་བྱང་ཐང་གི་ས་ཁུལ་འདི་དག་དེང་དུས་ཀྱི་གནམ་གཤིས་ལྟར་གྲང་ལྷགས་ཆེ་བ་ཞིག་མ་ཡིན་པར། འགྲོ་བ་མི་ཡི་རིགས་རྣམས་འཚོ་གནས་བྱེད་སའི་དྲོ་ཞིང་འཇམ་ལ་ཡངས་པའི་ས་ཁུལ་ཞིག་ཡིན་པར་ཤེས་ཐུབ།
འཇིག་རྟེན་ལས་འདས་པའི་རྒྱུད་དང་། ཁ་འབར་མ་ཡི་རྒྱུད་དང་། བདུད་རྩི་ཐལ་སྦྱོར་གྱི་རྒྱུད་དང་། ཨ་མོ་གྷ་པཱ་ཤ་སྟེ་དོན་ཡོད་ཞགས་པའི་རྒྱུད་དང་། སུ་སིདྡྷི་ཀ་ར་སྟེ་ལེགས་པར་སྒྲུབ་པའི་རྒྱུད་དང་། གནོད་སྦྱིན་འབར་མའི་རྒྱུད་བཅས་དྲུག་ཡིན། རྣམ་གྲངས་རྒྱ་མཚོའི་གཏེར་ལས་དྲངས།
ྋགོང་ས་རྒྱལ་དབང་ཐམས་ཅད་མཁྱེན་པའི་སྐུ་ཚེ་བརྟན་ཅིང་འཕྲིན་ལས་རྒྱས་པའི་གསོལ་འདེབས་རྟག་བརྟན་རྡོ་རྗེའི་རང་སྒྲ་ཞེས་བྱ་བ་བཞུགས་སོ། །ཨོཾ་སྭཱ་སྟི། ལྷུན་གྲུབ་སྤྲོས་བྲལ་བདེ་ཆེན་རོལ་པའི་ཀློང༌། །ཆོས་ལོངས་སྤྲུལ་པའི་གངས་ཀྱི་ཤ་ར་བྷ། །ལས་བྱུང་སེམས་ཀློང་མན་ངག་འོ་མའི་གཏེར། །སྔ་འགྱུར་རྒྱལ་བའི་རིང་ལུགས་གཙང་མའི་མཐུས། །ཕྱག་ན་པདྨོ་བསྟན་འཛིན་རྒྱ་མཚོ་ཆེ། །རྨད་བྱུང་གསང་གསུམ་རྟག་པའི་གཤིས་གྲུབ་ཅིང༌། །ཕན་བདེའི་མཛད་བཟང་ནམ་མཁའི་མཐའ་དང་འགྲོགས། །འཕྲིན་ལས་ཉི་ཟླའི་འོད་སྣང་འབར་གྱུར་ཅིག ། གསུང་རབ་དགོངས་འགྲེལ་བཅས་པའི་བཀའ་ལུང་ཀུན། །གང་ཟག་གཅིག་གི་ཉམས་ལེན་གདམས་པའི་གནད། །འགལ་མེད་གྲོགས་སུ་ཁྱེར་བའི་ལམ་བཟང་མཆོག ། ཇོ་བོ་བཀའ་གདམས་རིང་ལུགས་གཙང་མའི་མཐུས། །ཕྱག་ན་པདྨོ་བསྟན་འཛིན་རྒྱ་མཚོ་ཆེ། །རྨད་བྱུང་གསང་གསུམ་རྟག་པའི་གཤིས་གྲུབ་ཅིང༌། །ཕན་བདེའི་མཛད་བཟང་ནམ་མཁའི་མཐའ་དང་འགྲོགས། །འཕྲིན་ལས་ཉི་ཟླའི་འོད་སྣང་འབར་གྱུར་ཅིག ། ལྟ་བ་མཐའ་བྲལ་མཻ་ཏྲི་པ་ཡི་ལུགས། །རྨད་བྱུང་སྤྱོད་པ་བཀའ་གདམས་རིང་ལུགས་འཆང༌། །མན་ངག་སྙིང་པོ་ན་རོ་ཏཱ་པའི་སྲོལ། །བཀའ་བརྒྱུད་རྒྱལ་བའི་རིང་ལུགས་གཙང་མའི་མཐུས། །ཕྱག་ན་པདྨོ་བསྟན་འཛིན་རྒྱ་མཚོ་ཆེ། །རྨད་བྱུང་གསང་གསུམ་རྟག་པའི་གཤིས་གྲུབ་ཅིང༌། །ཕན་བདེའི་མཛད་བཟང་ནམ་མཁའི་མཐའ་དང་འགྲོགས། །འཕྲིན་ལས་ཉི་ཟླའི་འོད་སྣང་འབར་གྱུར་ཅིག ། ཞེན་པ་བཞི་དང་བྲལ་བའི་ལྟ་སྤྱོད་བཟང༌། །གསུང་ངག་ལམ་འབྲས་སྒོམ་པའི་མན་ངག་ཟབ། །འཕྲིན་ལས་ཕྱོགས་བརྒྱར་འབར་བའི་རྣམ་ཐར་སྙན། །དཔལ་ལྡན་ས་སྐྱའི་རིང་ལུགས་གཙང་མའི་མཐུས། །ཕྱག་ན་པདྨོ་བསྟན་འཛིན་རྒྱ་མཚོ་ཆེ། །རྨད་བྱུང་གསང་གསུམ་རྟག་པའི་གཤིས་གྲུབ་ཅིང༌། །ཕན་བདེའི་མཛད་བཟང་ནམ་མཁའི་མཐའ་དང་འགྲོགས། །འཕྲིན་ལས་ཉི་ཟླའི་འོད་སྣང་འབར་གྱུར་ཅིག ། གཞན་གནོད་གཞི་ལས་ལྡོག་པའི་སྤྱོད་པ་བཙུན། །རྟག་ཆད་མཐའ་དང་བྲལ་བའི་ལྟ་བ་ཟབ། །བྱིངས་རྨུགས་མུན་པ་བྲལ་བའི་སྒོམ་པ་བཟང༌། །མཉམ་མེད་དགའ་ལྡན་རིང་ལུགས་གཙང་མའི་མཐུས། །ཕྱག་ན་པདྨོ་བསྟན་འཛིན་རྒྱ་མཚོ་ཆེ། །རྨད་བྱུང་གསང་གསུམ་རྟག་པའི་གཤིས་གྲུབ་ཅིང༌། །ཕན་བདེའི་མཛད་བཟང་ནམ་མཁའི་མཐའ་དང་འགྲོགས། །འཕྲིན་ལས་ཉི་ཟླའི་འོད་སྣང་འབར་གྱུར་ཅིག ། ཕྱི་ནང་གཞན་གསུམ་དུས་ཀྱི་འཁོར་ལོ་དང༌། །རི་ཆོས་ངེས་དོན་གཞན་སྟོང་ཆེན་པོའི་སྲོལ། །ཟུང་འབྲེལ་བཀའ་སྲོལ་རྒྱུད་པའི་མན་ངག་རྒྱུན། །རྨད་བྱུང་ཇོ་ནང་རིང་ལུགས་གཙང་མའི་མཐུས། །ཕྱག་ན་པདྨོ་བསྟན་འཛིན་རྒྱ་མཚོ་ཆེ། །རྨད་བྱུང་གསང་གསུམ་རྟག་པའི་གཤིས་གྲུབ་ཅིང༌། །ཕན་བདེའི་མཛད་བཟང་ནམ་མཁའི་མཐའ་དང་འགྲོགས། །འཕྲིན་ལས་ཉི་ཟླའི་འོད་སྣང་འབར་གྱུར་ཅིག ། མཚུངས་མེད་ཐུབ་པའི་མདོ་སྔགས་གཞུང་ལུགས་ཀུན། །དྲི་མེད་ལུང་རིགས་གཙང་མས་འབྱེད་པ་ལ། །རྩོད་མེད་མཁས་རྒུས་མགྲིན་གཅིག་བསྔགས་པའི་ཡུལ། །བསླུ་མེད་བུ་སྟོན་རིང་ལུགས་གཙང་མའི་མཐུས། །ཕྱག་ན་པདྨོ་བསྟན་འཛིན་རྒྱ་མཚོ་ཆེ། །རྨད་བྱུང་གསང་གསུམ་རྟག་པའི་གཤིས་གྲུབ་ཅིང༌། །ཕན་བདེའི་མཛད་བཟང་ནམ་མཁའི་མཐའ་དང་འགྲོགས། །འཕྲིན་ལས་ཉི་ཟླའི་འོད་སྣང་འབར་གྱུར་ཅིག ། གསུང་རབ་དགོངས་འགྲེལ་བཅས་པའི་ངེས་དོན་དང༌། །རྒྱ་ཆེན་ཀུན་རྫོབ་རིག་པའི་ཤེས་བྱ་ཀུན། །རྣམ་པར་འབྱེད་ལ་གཞན་དྲིང་མི་འཇོག་པའི། །མཚུངས་མེད་བོ་དོང་རིང་ལུགས་གཙང་མའི་མཐུས། །ཕྱག་ན་པདྨོ་བསྟན་འཛིན་རྒྱ་མཚོ་ཆེ། །རྨད་བྱུང་གསང་གསུམ་རྟག་པའི་གཤིས་གྲུབ་ཅིང༌། །ཕན་བདེའི་མཛད་བཟང་ནམ་མཁའི་མཐའ་དང་འགྲོགས། །འཕྲིན་ལས་ཉི་ཟླའི་འོད་སྣང་འབར་གྱུར་ཅིག ། མདོར་ན་ཐུབ་ཆེན་ཀཻ་ལ་ཤ་རིའི་སྤོ། །ལས་བྱུང་ཁ་འབབ་རྣམ་བཞིའི་བདུད་རྩིའི་རྒྱུན། །བྱང་རྒྱུད་བྷོ་ཊའི་ཞིང་ཁམས་ལ་འཇོ་བའི། །དྲི་མེད་ཞི་བསིལ་རྣམ་བྱང་བདེན་པའི་མཐུས། །ཕྱག་ན་པདྨོ་བསྟན་འཛིན་རྒྱ་མཚོ་ཆེ། །རྨད་བྱུང་གསང་གསུམ་རྟག་པའི་གཤིས་གྲུབ་ཅིང༌། །ཕན་བདེའི་མཛད་བཟང་ནམ་མཁའི་མཐའ་དང་འགྲོགས། །འཕྲིན་ལས་ཉི་ཟླའི་འོད་སྣང་འབར་གྱུར་ཅིག ། མགོན་པོ་གང་གི་རྨད་བྱུང་ཐུགས་བསྐྱེད་དང༌། །གངས་ཅན་འགྲོ་བའི་མི་ཕྱེད་དད་པ་ཟུང༌། །ལུས་དང་གྲིབ་མ་ཇི་བཞིན་འགྲོགས་པ་ཡི། །ནམ་ཡང་བསླུ་མེད་དམ་ཚིག་གཙང་མའི་མཐུས། །ཕྱག་ན་པདྨོ་བསྟན་འཛིན་རྒྱ་མཚོ་ཆེ། །རྨད་བྱུང་གསང་གསུམ་རྟག་པའི་གཤིས་གྲུབ་ཅིང༌། །ཕན་བདེའི་མཛད་བཟང་ནམ་མཁའི་མཐའ་དང་འགྲོགས། །འཕྲིན་ལས་ཉི་ཟླའི་འོད་སྣང་འབར་གྱུར་ཅིག ། དེ་ལྟར་གདུང་ཤུགས་དྲག་པོས་ཉེར་བསྐུལ་ན། །རྩ་གསུམ་ལྷ་དང་བླ་མའི་བྱིན་རླབས་དང༌། །ལས་འབྲས་རྟེན་འབྱུང་བསླུ་མེད་བདེན་པའི་མཐུས། །ཇི་ལྟར་སྨོན་པའི་དོན་ཀུན་འགྲུབ་གྱུར་ཅིག ། ཅེས་པ་འདིའང་མགོན་པོ་གང་གི་སྐུ་རབས་ཕྲེང་བ་རིམ་བརྒྱུད་ཀྱི་རྣམ་པར་ཐར་པ་ལ་ཤེས་ནས་དད་པ་ཐོབ་ཅིང༌། བཤེས་གཉེན་མཁས་པ་དུ་མའི་བཀའ་དྲིན་ལ་བརྟེན་ནས་སྡེ་སྣོད་གསུམ་གྱིས་བསྡུས་པའི་རྒྱ་བོད་ཀྱི་གཙུག་ལག་ཤེས་བྱ་རིག་པའི་གནས་ཕལ་བོ་ཆེ་ལ་འཆད་རྩོད་རྩོམ་པའི་བློ་གྲོས་ཀྱི་སྤོབས་པ་དགེ་ཡང༌། ཐོས་དོན་རྒྱུད་ལ་སྦྱར་བའི་ཉམས་ལེན་གྱི་སྐལ་བས་དབུལ་བ་མདོ་ཁམས་བེ་རི་རྒྱལ་པོའི་བཀའ་འབངས་སུ་གཏོགས་པ་བློ་བཟང་ཐུབ་བསྟན་འཇིགས་མེད་དབང་རྒྱལ་ལམ་བརྡ་སྤྲོད་ཀུན་བཤད་ཀྱི་མིང་དུ་ངག་དབང་དབྱངས་ཅན་དགྱེས་པའི་བློ་ལྡན་དུ་འབོད་པས་རབ་བྱུང་བཅུ་བདུན་པའི་ཤིང་བྱ་ལོའི་ས་ག་ཟླ་བའི་དཀར་ཕྱོགས་རྒྱལ་བ་དང་པོར་༢༠༠༥/༥/༡༡འཕགས་ཡུལ་ནུབ་ཕྱོགས་ཧི་མ་ཅལ་མངའ་ཁུལ་འཛམ་གླིང་གནས་ཆེན་ཉེར་བཞིའི་ཡ་གྱལ་ཀུ་ལི་མ་ན་ལི་ཞེས་སྐབས་གསུམ་མཛེས་ལྗོངས་མི་ཡུལ་དུ་འཕོས་པ་འདྲ་བའི་གནས་མཆོག་བྱེས་འབྱོར་དྭགས་པོ་བཤད་སྒྲུབ་གླིང་གི་གདན་སར་གདུང་ཤུགས་དྲག་པོས་སྦྱར་བ་དགེ་ལེགས་འཕེལ། ། ། །
འཇམ་དཔལ་གཞོན་ནུ་ཡི་འཛུམ་ཞལ་མེ་རེ།། གུས་ལྡན་སློབ་བུ་ཡིས་མཐོང་བར་རེའོ།། གྲེ་འགྱུར་བདེ་མོ་ཡི་གླུ་བ་མིན་ཡང་།། རྟོག་པའི་འགྱུ་འཕྲུལ་ལས་བྱུང་བའི་ཚིག་ཕྲེང་།། ཉན་འདོད་ཡོད་ན་ཀྱེ་རྣ་བ་གཏོད་དང་།། ཕན་པའི་གདམས་ངག་གི་དོན་པོ་འབྱུང་སྲིད།། པདྨ་འབྱུང་གནས་དང་བློ་བཟང་རྒྱལ་བ།། ཐུགས་རྒྱུད་གཅིག་པ་རུ་ལུང་གིས་ཟིན་པས།། གསར་རྙིང་སྟོན་པ་ལ་བཟང་ངན་མ་མཆིས།། གསོལ་བ་ཕུར་ཚུགས་སུ་ཨེ་ཐོབ་ལྟོས་དང་།།
ཧཱུྃ། ཨོ་རྒྱན་ཡུལ་གྱི་ནུབ་བྱང་མཚམས། །པདྨ་གེ་སར་སྡོང་པོ་ལ། །ཡ་མཚན་མཆོག་གི་དངོས་གྲུབ་བརྙེས། །པདྨ་འབྱུང་གནས་ཞེས་སུ་གྲགས། །འཁོར་དུ་མཁའ་འགྲོ་མང་པོས་བསྐོར། །ཁྱེད་ཀྱི་རྗེས་སུ་བདག་བསྒྲུབ་ཀྱི། །བྱིན་གྱིས་རློབ་ཕྱིར་གཤེགས་སུ་གསོལ། །གུ་རུ་པདྨ་སིདྡྷི་ཧཱུྃ། ཀུན་བཟང་རྡོར་སེམས་དགའ་རབ་ཤྲཱི་སེང་། །ཨོ་རྒྱན་པདྨ་རྗེ་འབངས་ཉི་ཤུ་ལྔ། །བཀའ་གཏེར་བརྒྱུད་ལྡན་རྩ་བའི་བླ་མ་སོགས། །འདྲེན་མཆོག་ཡབ་སྲས་ཡོངས་ལ་གསོལ་བ་འདེབས། །རྣམ་དག་སྐུ་མངའ་མཆོག་ཏུ་གཟུགས་བཟང་བ། །ཡེ་ཤེས་རྒྱ་མཚོ་གསེར་གྱི་ལྷུན་པོ་འདྲ། །གྲགས་པ་འཇིག་རྟེན་བཀྲམ་ནས་ལྷམ་མེ་བ། །མགོན་པོ་མཆོག་གྱུར་ཁྱེད་ལ་གསོལ་བ་འདེབས། །རྒྱལ་བ་ཉིད་ལས་ལྷག་པའི་ལུང་མངའ་ཞིང་། །ཕྲིན་ལས་མཛད་པ་བསམ་གྱིས་མི་ཁྱབ་པ། །བསྟན་དང་འགྲོ་བའི་རྩ་ལག་མཆོག་གྱུར་པའི། །ཨོ་རྒྱན་རིན་པོ་ཆེ་ལ་གསོལ་བ་འདེབས། །དཔལ་ཆེན་རྡོ་རྗེ་གཞོན་ནུའི་དགོངས་པ་ཡིས། །ལྷུན་གྲུབ་ཕྱག་རྒྱ་ཆེན་པོའི་རིག་འཛིན་དང་། །རྡོ་རྗེ་ཐོད་ཕྲེང་རྩལ་ལ་བྱིན་བརླབས་ཏེ། །འདས་དང་མ་བྱོན་ད་ལྟ་དུས་གསུམ་གྱི། །ཕྲིན་ལས་བརྒྱུད་པའི་བླ་མ་ལ་གསོལ་བ་འདེབས། །བསྐལ་པ་མེ་ལྟར་འབར་བའི་གཞལ་ཡས་ན། །ཕོ་བདུད་དྲེགས་པ་བརྫིས་པའི་གདན་སྟེང་དུ། །དཔལ་ཆེན་རྡོ་རྗེ་གཞོན་ནུ་དཔའ་བོའི་སྐུ། །བདུད་འདུལ་ཁྲོ་བཅུ་ཁྲ་ཐབས་འཁོར་གྱིས་བསྐོར། །རྡོ་རྗེ་ཕུར་པའི་ལྷ་ཚོགས་ལ་གསོལ་བ་འདེབས། །བལྟས་པ་ཙམ་གྱིས་འགྲོ་རྣམས་དབང་དུ་བསྡུས། །བསྡིགས་པ་ཙམ་གྱིས་སྡེ་བརྒྱད་བྲན་དུ་བཀོལ། །བསམས་པ་ཙམ་གྱིས་དགོས་འདོད་ཆར་ལྟར་འབེབས། །ཨོ་རྒྱན་བརྒྱུད་པར་བཅས་ལ་གསོལ་བ་འདེབས། །འདུལ་བ་གསལ་མཛད་ཡོན་ཏན་ཤཱཀྱ་འོད། །ལོག་སྨྲ་ཚར་གཅོད་ཕྱོགས་གླང་ཆོས་ཀྱི་གྲགས། །གནས་ལྔ་མཐར་ཕྱིན་དབྱིག་གཉེན་འཕགས་པ་ལྷ། །འཛམ་གླིང་ལུས་ཀྱི་རྒྱན་དྲུག་ལ་ཕྱག་འཚལ། །རྒྱ་ཆེན་སྤྱོད་པའི་གནས་ལ་ཐོགས་མེད་དེ། །ཟབ་མོ་ལྟ་བ་ངེས་པའི་ཀླུ་སྒྲུབ་ཞབས། །ཕ་རོལ་ཕྱིན་གཞུང་འབྱེད་པའི་ཤིང་རྟ་པ། །སྙན་གོང་མཛེས་རྒྱན་མཆོག་གཉིས་ལ་ཕྱག་འཚལ། །རྡོ་རྗེ་ཐེག་པའི་ཉེ་ལམ་སྲོལ་འཛིན་པ། །ཀུན་ཏུ་བཟང་པོའི་ཤིང་རྟ་ཆེན་པོ་པ། །བླ་ན་མེད་པ་གཙུག་གི་རྒྱན་གྱུར་པའི། །མཚོ་སྐྱེས་དབང་གི་རྒྱལ་པོ་ལ་ཕྱག་འཚལ། །སྡོམ་བརྩོན་དམ་པ་དཔལ་ལྡན་ཞི་བ་འཚོ། །བརྟུལ་ཞུགས་གྲུབ་པ་པདྨ་འབྱུང་གནས་དཔལ། །བློ་གསལ་དབང་པོ་བི་མ་མི་ཏྲ་སོགས། །སྙིགས་མའི་རྒྱལ་བ་རྣམས་ལ་གསོལ་བ་འདེབས། །བདེ་བར་གཤེགས་པའི་རིང་ལུགས་བླ་ན་མེད། །ཞུས་ཆེན་སྒྱུར་བྱེད་མཆན་བུའི་གནས་འདུག་པའི། །སྐད་གཉིས་སྨྲ་བ་བཻ་རོ་སྐ་ཅོག་སོགས། །ལོ་ཙཱ་སྐྱེས་ཆེན་རྣམས་ལ་གསོལ་བ་འདེབས། །མི་ཡི་བདག་པོ་ཆོས་བཞིན་ས་སྐྱོང་བ། །རྣམ་དཔྱོད་བློ་གྲོས་དེས་པས་འགྲོ་བ་འདུལ། །དཔའ་མཛངས་ཚོགས་བཅས་མེས་དབོན་རྣམ་གསུམ་སོགས། །རྒྱལ་བློན་བྱང་སེམས་རྣམས་ལ་གསོལ་བ་འདེབས། །མངའ་སྐྱོང་ཁྲི་ལྡེ་སྲིན་སྤར་གནས་སོགས་ཀྱི། །ཟབ་གཏེར་སྒོ་འབྱེད་དོན་དུ་བསྟན་པའི་བདག །མྱང་རིགས་སྐུ་བལྟམས་རལ་པའི་ཅོད་པན་ཅན། །གོང་མ་ཉི་མ་འོད་ཟེར་ལ་གསོལ་བ་འདེབས། །དེ་འོག་ཞིང་དེར་སྤང་སྟོན་གྲུབ་པའི་སྲས། །བོད་ཡུལ་གཏེར་གཅིག་གནམ་སྐས་མཁར་ཆུ་སོགས། །བཅོ་བརྒྱད་སྒོ་འབྱེད་གུ་རུ་ཆོས་དབང་ཞེས། །འབྲེལ་ཚད་དོན་ལྡན་ཆེན་པོ་ལ་གསོལ་བ་འདེབས། །སྨོན་ལམ་འཕྲོ་མཐུད་རྒྱལ་བས་ལུང་བསྟན་ཅིང་། །དངོས་གྲུབ་རྒྱ་མཚོ་འཛད་པ་མེད་པའི་གཏེར། །ལྟོ་འཕྱེའི་བྲག་ལས་ཡིད་བཞིན་བརྟོལ་མཛད་པའི། །སྨིན་གྲོལ་བདུད་རྩིའི་དོན་སྟོན་དེ་ལ་འདུད། །སངས་རྒྱས་སྐུ་ཡི་སྤྲུལ་པ་གཟི་བརྗིད་ཆེ། །གསུང་གི་སྤྲུལ་པ་སྒྲ་ཆེན་གདངས་སྒྲ་སྒྲོག །ཐུགས་ཀྱི་སྤྲུལ་པ་རིག་པ་ཡེ་ཤེས་རྒྱས། །རིག་འཛིན་ཆེན་པོའི་ཞབས་ལ་གསོལ་བ་འདེབས། །ཨུ་རྒྱན་སངས་རྒྱས་རྡོ་རྗེ་ཀུན་སྐྱོང་གླིང་། །རིན་ཆེན་རཏྣ་པདྨ་ཀརྨ་གླིང་། །ལས་འཕྲོ་བསམ་གཏན་བསྟན་གཉིས་གླིང་པ་སོགས། །འཁྲུལ་མེད་གླིང་པ་བཅུ་གཅིག་ལ་གསོལ་བ་འདེབས། །ཀུན་མཁྱེན་རྒྱལ་བའི་བསྟན་པ་རྒྱ་མཚོའི་ཀློང་། །ཐེག་ཆེན་རབ་འབྱམས་མཁས་མང་བྱེ་བའི་དབུས། །འགྲན་པའི་ཟླ་བྲལ་མཆོག་གྲུབ་ཡོངས་ཀྱི་གཙོ། །ཡིད་བཞིན་དགོས་འདོད་སྩོལ་དེར་གསོལ་བ་འདེབས། །གཞུང་ལུགས་རྒྱ་མཚོའི་དེ་ཉིད་འབྱེད་པ་ལ། །སྲིད་པ་གསུམ་ན་འགྲན་ཟླ་མ་མཆིས་པ། །ཡོངས་རྫོགས་བསྟན་པའི་མངའ་བདག་རིན་པོ་ཆེ། །མངའ་རིས་པཎ་ཆེན་ཞབས་ལ་གསོལ་བ་འདེབས། །མཐའ་ཡས་འགྲོ་ལ་བྱམས་པའི་ལྷག་བསམ་ཅན། །རྣམ་དག་ཆོས་ཀྱི་དཔལ་འབྱོར་བཟང་པོས་ཕྱུག །ཟབ་ལམ་བསྟན་པའི་རྒྱལ་མཚན་འཛིན་མཛད་པའི། །འཇམ་དབྱངས་བླ་མའི་ཞབས་ལ་གསོལ་བ་འདེབས། །དགེ་ལེགས་བསོད་ནམས་འབུམ་གྱི་ཆུ་གཏེར་ལས། །དཔལ་ལྡན་རྡོ་རྗེ་ཐེག་པའི་པད་ཚལ་རྒྱས། །ཀུན་བཟང་བདེ་ཆེན་སྙིང་པོའི་འབྲས་བུ་སྨིན། །རིག་འཛིན་ཆོས་ཀྱི་རྗེ་ལ་གསོལ་བ་འདེབས། །འགྲོ་རྣམས་སྨིན་ཅིང་གྲོལ་བར་བྱིན་གྱིས་རློབས། །དཔལ་ལྡན་བསླབ་གསུམ་ཕུན་ཚོགས་ནོར་གྱིས་ཕྱུག །བློ་གྲོས་ཟབ་མོས་མདོ་རྒྱུད་དགོངས་པ་རྟོགས། །གསང་བ་མཆོག་གི་བརྒྱུད་འཛིན་བླ་ན་མེད། །དཔལ་ལྡན་བླ་མའི་ཞབས་ལ་གསོལ་བ་འདེབས། །གཞན་ཡང་བསྐྱེད་རྫོགས་ལུང་དང་མན་ངག་སོགས། །བཀའ་དྲིན་ཆེན་པོས་རྗེས་བཟུང་བཅུ་ཕྲག་བཞི། །རྒྱལ་དབང་པདྨའི་ངོ་བོར་ཡོངས་བསྡོམས་ནས། །རྣམ་གསུམ་གུས་པ་ཆེན་པོས་གསོལ་བ་འདེབས། །པདྨས་བྱིན་བརླབས་ཆོས་རྒྱལ་འགྲོ་ཀུན་དོན། །བསམ་བཞིན་སྐྱེ་མཐའི་བྱང་སེམས་ཆོས་དབང་གི །རྣམ་སྤྲུལ་བཀའ་གཏེར་མངའ་བདག་མངྒའི་མཚན། །རིག་འཛིན་དབང་པོའི་སྡེ་ལ་གསོལ་བ་འདེབས། །རྒྱལ་བའི་སྤྱི་གཟུགས་པདྨ་སམ་བྷ་ཝ། །གྲུབ་མཆོག་དེ་དང་དབྱེར་མེད་དབང་པོའི་སྡེའི། །རིགས་ཆོས་མཚུངས་པ་མེད་པའི་གདུང་འཛིན་པ། །ཕྲིན་ལས་རྣམ་རྒྱལ་ཞབས་ལ་གསོལ་བ་འདེབས། །ཕྲིན་ལས་གྲུབ་པའི་རིག་འཛིན་སྣ་ནམ་པ། །རྡོ་རྗེ་བདུད་འཇོམས་སྤྲུལ་དང་ཡང་སྤྲུལ་གྱིས། །རང་གཏེར་ཆོས་ཀྱི་རྒྱལ་ཐབས་སྐྱོང་བའི་དབང་། །གྲུབ་མཛད་དཔལ་ལྡན་བླ་མར་གསོལ་བ་འདེབས། །སྔོན་ཚེ་རྒྱལ་བ་རྣམས་ཀྱིས་བྱིན་བརླབས་ཤིང་། །བར་དུ་ཨོ་རྒྱན་ཉིད་དང་དངོས་སུ་མཇལ། །སྙིགས་དུས་འགྲོ་བའི་སྐྱབས་མགོན་སྤྲུལ་པའི་སྐུ། །བསྟན་འཛིན་ནོར་བུའི་ཞབས་ལ་གསོལ་བ་འདེབས། །རྡོ་རྗེ་འཆང་དངོས་དབང་ཕྱུག་རབ་བརྟན་གྱིས། །མི་འབྲལ་རྗེས་སུ་བཟུང་བའི་རིག་སྔགས་འཆང་། །བྱ་བྲལ་ངུར་སྨྲིག་འཛིན་པའི་མགོན་པོ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །རབ་འབྱམས་ཆོས་ཚུལ་རྒྱ་མཚོའི་དཔལ་འབྱོར་ལ། །ལོངས་སྤྱོད་རྒྱལ་བ་ཀུན་གྱི་ཕྲིན་ལས་པ། །བཀའ་གཏེར་བསྟན་པའི་པད་ཚལ་རབ་རྒྱས་མཛད། །ཆོས་དབྱིངས་རང་གྲོལ་ཞབས་ལ་གསོལ་བ་འདེབས། །འཕགས་ཡུལ་པཎ་གྲུབ་གཙུག་རྒྱན་བི་མ་ལའི། །མཆོག་སྤྲུལ་དཀྱིལ་འཁོར་རྒྱ་མཚོའི་རིགས་ཀྱི་བདག །ཀུན་བཟང་རྡོ་རྗེ་འཆང་དངོས་སྨན་ལུང་པ། །བློ་གྲོས་མཆོག་གི་རྡོ་རྗེར་གསོལ་བ་འདེབས། །བྱམས་མགོན་སྙིང་རྗེའི་མངའ་བདག་པད་དཀར་འཛིན། །སྲིད་པའི་ཚུལ་བཟུང་མཐའ་ཡས་འགྲོ་བའི་མགོན། །ཕྲིན་ལས་རྣམ་བཞིའི་འཁོར་ལོས་བསྒྱུར་བའི་དཔལ། །ཟིལ་གནོན་དྲག་རྩལ་རྡོ་རྗེ་ལ་གསོལ་བ་འདེབས། །སླར་ཡང་བི་ཤྭ་ཌཱ་ཀིའི་ལུང་བཞིན་དུ། །ལྷ་རིགས་གསུམ་ལྡན་རྡོ་རྗེ་འཛིན་པའི་ཚུལ། །ཆོས་གོས་རྣམ་གསུམ་གངས་ཞུ་རྡོར་དྲིལ་ཅན། །པདྨ་ཕྲིན་ལས་ཞབས་ལ་གསོལ་བ་འདེབས། །མཁས་གྲུབ་མང་པོས་རྗེས་བཟུང་ཆོས་བདག་ཏུ། །མངའ་གསོལ་ལུང་ཐོབ་གསང་ཆེན་སྔགས་རྒྱུད་ཀྱི། །རབ་འབྱམས་ངག་དབང་བསྟན་པ་རབ་རྒྱས་དང་། །ཀུན་བཟང་རྒྱ་མཚོའི་ཞབས་ལ་གསོལ་བ་འདེབས། །༼< འདི་གསར་བརྩམས་སོ༎༽ ཀུན་བཟང་རིགས་ཀྱི་བདག་པོ་རྡོ་རྗེ་འཛིན། །ངུར་སྨྲིག་གར་རོལ་པདྨ་དབང་གི་རྒྱལ། །མཁྱེན་བརྩེ་ནུས་ལྡན་རྟོགས་པ་མངོན་གྱུར་པ། །བསྟན་པའི་རྒྱལ་མཚན་ཞབས་ལ་གསོལ་བ་འདེབས། །སླར་ཡང་རིན་ཆེན་བཞི་པ་མདུད་པའི་ཡུལ། །གངས་ཅན་བསྟན་འགྲོའི་དཔལ་དུ་ལེགས་བྱོན་པའི། །འཁོར་ལོའི་མགོན་པོ་སྐྱབས་གཅིག་ཡིད་བཞིན་ནོར། །སྐལ་བཟང་པདྨ་དབང་ཕྱུག་ལ་གསོལ་བ་འདེབས། །མཐའ་ཡས་དམ་པ་དུ་མའི་ཐུགས་ཀྱི་སྲས། །རིས་མེད་འགྲོ་ཀུན་བྱམས་བརྩེས་རྟག་ཏུ་སྐྱོང་། །གསང་ཆེན་ཐེག་མཆོག་བསྟན་འགྲོའི་གཉེན་གྱུར་པ། །པདྨ་བཤེས་གཉེན་ཞབས་ལ་གསོལ་བ་འདེབས། །རིས་མེད་འགྲོ་ལ་བྱམས་དང་སྙིང་རྗེར་ལྡན། །ཡོངས་རྫོགས་བསྟན་པའི་གུས་གདུང་ལྷུར་ལེན་ཅིང་། །རྡོ་རྗེ་ཐེག་པའི་རིང་ལུགས་སྒོར་ཞུགས་པའི། །རིག་འཛིན་ཁམས་གསུམ་ཟིལ་གནོན་ལ་གསོལ་བ་འདེབས། །མདོ་སྨད་བསྟན་འགྲོར་བཀའ་དྲིན་མཚུངས་མེད་ཀྱི། །པདྨ་ལེགས་ལྡན་ཕྲིན་ལས་རྒྱ་མཚོའི་སྡེ། །པདྨ་ཐེག་མཆོག་འཇིགས་མེད་ཆོས་གྲགས་སོགས། །བརྒྱུད་ཚུལ་ཐ་དད་རྣམས་ལ་གསོལ་བ་འདེབས། །༼< འདི་ཡང་གསར་བརྩམས་སོ༎༽ ངེས་གསང་རྡོ་རྗེ་སྙིང་པོའི་སྲོལ་འཛིན་པ། །རིམ་གཉིས་ཟབ་མོའི་རྣལ་འབྱོར་དབང་ཕྱུག་མཆོག །སྨིན་གྲོལ་གདམས་པའི་ལམ་ཟབ་སྟོན་མཛད་པའི། །ནམ་མཁའ་ཀློང་ཡངས་ཞབས་ལ་གསོལ་བ་འདེབས། །འགྲོ་ལ་བརྩེ་ཞིང་མདོ་སྔགས་ཀུན་ལ་མཁས། །པདྨའི་རྒྱལ་ཚབ་ལྷ་རིགས་རྡོ་རྗེ་འཛིན། །ཆོས་གོས་རྣམ་གསུམ་གངས་ཞུ་རྡོར་དྲིལ་ཅན། །ངག་དབང་འཇམ་དཔལ་ཞབས་ལ་གསོལ་བ་འདེབས། །བསྐལ་བཟང་འདྲེན་མཆོག་བཞི་པ་ཉི་མའི་གཉེན། །གཉིས་མེད་གཉིས་སྤྲུལ་པདྨཱ་ཀ་ར་ཡི། །རིང་ལུགས་དྲི་མེད་འཛིན་ལ་ཟླ་བྲལ་མཆོག །རིག་འཛིན་དབང་གི་རྒྱལ་པོར་གསོལ་བ་འདེབས། །བཅོམ་ལྡན་རྣམ་འདྲེན་བཞི་པའི་རྒྱལ་ཚབ་མཆོག །དབང་བཅུའི་དཔལ་ལྡན་པདྨཱ་ཀ་ར་ཡི། །བསྟན་ལ་རབ་གུས་ལྷག་བསམ་རྣམ་དག་ཅན། །སྐལ་བཟང་བདུད་འདུལ་ཞབས་ལ་གསོལ་བ་འདེབས། །༼< གྲུབ་དགོན་པའི་ཞལ་གསུང་མའོ༎༽ རྒྱལ་སྲས་འཛམ་གླིང་འབྲུག་གྲགས་སྙིགས་དུས་འདིར། །གྲུབ་བརྙེས་རིག་འཛིན་བརྒྱུད་པར་ལེགས་བལྟམས་ཏེ། །སྐལ་བཟང་གདུལ་བྱའི་རེ་བ་མཆོག་སྐོང་བའི། །འཇིགས་མེད་རྒྱལ་བའི་མྱུ་གུར་གསོལ་བ་འདེབས། །སྒྲིབ་བྲལ་ཆོས་སྐུའི་རང་ཞལ་ཇི་བཞིན་དུ། །གཟིགས་ཤིང་སྐལ་ལྡན་གསང་ཆེན་ཉེ་ལམ་ལ། །ཁྲིད་ནས་གདོད་མའི་རྒྱལ་སར་འབྱིན་པའི་མགོན། །མཉམ་ཉིད་རྡོ་རྗེའི་ཞབས་ལ་གསོལ་བ་འདེབས། །མདོ་སྔགས་བསྟན་པ་རིན་ཆེན་ཁང་བཟང་རྩེར། །བཤད་དང་སྒྲུབ་པའི་བ་གམ་མཐོར་བརྩེགས་ཤིང་། །བསླབ་གསུམ་ངུར་སྨྲིག་རྒྱལ་མཚན་སྲིད་པའི་རྩེར། །སྒྲེང་མཛད་རྗེ་བཙུན་བླ་མར་གསོལ་བ་འདེབས། །༼< འདི་ཉིད་བཱཿགནས་རིག་འཛིན་གྱི་ཞལ་གསུང་མའོ༎༽ བཤད་སྒྲུབ་བདག་ཉིད་སྔ་འགྱུར་ཆོས་ཀྱི་མཁར། །ལྷ་བྲག་བསྟན་པའི་ཉི་མ་འོད་པོ་ཆེ། །ཡེ་ཤེས་རྡོ་རྗེ་བདུད་འདུལ་དྲག་པོའི་སྐུ། །བསྟན་རྒྱུན་བླ་མ་གཉིས་ལ་གསོལ་བ་འདེབས། །༼< འདི་ཡང་གསར་བརྩམས་སོ༎༽གཞན་ཡང་དབང་རྒྱུད་ལུང་དང་མན་ངག་སོགས། །བཀའ་དྲིན་ཆེན་པོས་རྗེས་བཟུང་བཅུ་ཕྲག་བཞི། །རྡོ་རྗེ་སློབ་དཔོན་སྐུ་ཡི་རྣམ་རོལ་དུ། །ཡོངས་ཤར་མི་ཕྱེད་དད་པས་གསོལ་བ་འདེབས། །
དེས་ན་ལོ་ངོ་བརྒྱད་སྟོང་ལྷག་གི་སྔོན་གྱི་བོད་མི་དེ་དག་ལ་སྟ་རེ་དང༌། མདའ། མདུང༌། འཇོར། གཤོལ། ཁབ། རྫ་མ་སོགས་འཚོ་བའི་ཉེར་སྤྱོད་དང་ལག་ཆ་རྣམས་བཟོ་ཐུབ་པའི་ཤེས་རིག་དང༌། ལག་རྩལ་གྱི་ཆུ་ཚད་མཐོན་པོར་བྱུང་ཡོད་པ་དེ་ག་རང་ནས་བདེན་དཔང་བྱུང་ཡོད། བོད་ཀྱི་ས་འོག་ནས་ཐོན་པའི་རྡོ་ཆས་རྙིང་པ་དེ་དག་ལ་བརྟགས་ན་ཨེ་ལྗིབ་ཕུ་ ཐིའི་ལུང་པ་ནས་ཐོན་པའི་ལོ་ངོ་འབུམ་གཉིས་གསུམ་ཙམ་གྱི་ལོ་རྒྱུས་ཡོད་པའི་རྡོ་ ཆས་རྙིང་པ་དེ་དག་དང་ཁྱད་ཆོས་རྣམ་པ་ཀུན་ཏུ་མཚུངས་པས་ང་ཚོས་དེ་ལ་ཞིབ་ཏུ་བརྟག་ དཔྱད་བྱེད་འོས་པ་ཞིག་རེད། དེས་ན་གདོད་མའི་མངའ་བསྒྱུར་ཐོག་མར་བྱུང་བ་གསལ་བའི་གནོད་སྦྱིན་ནག་པོ་ཞེས་པ་དེ་བྱུང་བའི་ དུས་ཚོད་ཀྱང་དེ་དང་འབྲེལ་ནས་ཞིབ་འཇུག་བྱེད་འོས་པ་ཞིག་རེད།
༡ ༽རྒྱལ་ཀུན་འདུས་པའི་བདག་ཉིད་བྱིན་གྱིས་བརླབས་པའི་སྟོན་པ་དཔལ་ལྡན་དྲིན་ཅན་རྩ་བའི་བླ་མ་ཉིད་རྣམ་པ་ཀུན་བཟང་གཤེན་ལྷ་འོད་དཀར་གྱི་ཆ་ལུགས་སུ་བཞུགས་པ། དེ་ཡང་ལོངས་སྤྱོད་རྫོགས་སྐུའི་ཕྱག་རྒྱ་ཉེར་ལྔ།ཞི་བའི་རྒྱན་བཅུ་གསུམ།ཚངས་པའི་ཚུལ་དགུ། མཚན་བཟང་པོ་སུམ་ཅུ་རྩ་གཉིས།དཔེ་བྱད་བཟང་པོ་བརྒྱད་ཅུ།ངེས་པའི་ཐོ་ཡིག་བཞི་བཅུ།འོད་ཟེར་གྱི་ཕུང་པོ་བྱེ་བ་འཕྲོ་བའི་ཚུལ་དུ་བཞུགས་པ།༢ ༽བརྒྱུད་གསུམ་གྱི་འདུས་སོ་རྒྱལ་བ་གཉིས་པ་མཉམ་མེད་ཤེས་རབ་རྒྱལ་མཚན་ཉིད་དག་པ་དྲང་སྲོང་གི་ཆ་ལུགས་སུ་བཞུགས་ཤིང་། ན་བཟའ་གོས་དྲུག་གསོལ་བ།ཆགས་ཞེན་གྱི་སྐྱོན་དང་བྲལ་བའི་བརྡ་རུ་ཕྱག་རྒྱ་པད་སྐོར། བདག་འཛིན་རྩད་ནས་གཅོད་པའི་བརྡ་རུ་རལ་གྲི།བོན་སྒོ་མ་ལུས་པའི་བདག་ཉིད་ཡིན་པའི་བརྡ་རུ་པོ་ཏི་བཅས་བསྣམས་པ།༣༽རྣམ་འདྲེན་རྒྱལ་བ་གཉིས་པའི་རྒྱལ་ཚབ་རིན་ཆེན་རྒྱལ་མཚན།༤༽མཁན་ཆེན་ནམ་མཁའ་ཡེ་ཤེས།༥༽ཀུན་བཟང་རྒྱལ་མཚན།༦༽རིན་ཆེན་རྒྱལ་མཚན།༧༽ཚུལ་ཁྲིམས་རྒྱལ་མཚན།༨༽བསོད་ནམས་ཡེ་ཤེས།༩༽བསོད་ནམས་གཡུང་དྲུང།༡༠༽ཤེས་ ཙུ་དྲུང་མོ།༡༡༽ཤེས་རབ་འོད་ཟེར།༡༢༽གཡུང་དྲུང་རྒྱལ་མཚན།༡༣༽ཤེས་རབ་བློ་གྲོས།༡༤ ༽ཤེས་རབ་འོད་ཟེར།༡༥༽གཙུག་ཕུད་འོད་ཟེར།༡༦༽གཡུང་དྲུང་ཚུལ་ཁྲིམས།༡༧༽རིན་ཆེན་ འོད་ཟེར།༡༨༽རིན་ཆེན་ལྷུན་གྲུབ།༡༩༽ཤེས་རབ་བསྟན་འཛིན།༢༠༽ཤེས་རབ་དབང་རྒྱལ།༢༡༽ གཡུང་དྲུང་དབང་རྒྱལ།༢༢༽ཕུན་ཚོགས་རྣམ་རྒྱལ།༢༣༽བསོད་ནམས་བློ་གྲོས།༢༤༽ཟླ་བ་རྒྱལ་མཚན།༢༥༽ཉི་མ་བསྟན་འཛིན།༢༦༽བསོད་ནམས་ཕུན་ཚོགས།༢༧༽ཤེས་རབ་གཡུང་དྲུང།༢༨༽ སངསརྒྱས་བསྟན་འཛིན།༢༩༽བསྟན་འཛིན་ཚུལ་ཁྲིམས།༣༠༽ཕུན་ཚོགས་བློ་གྲོས།༣༡༽རྒྱལ་བ་ བློ་གྲོས།༣༢༽བསྟན་པ་བློ་གྲོས།༣༣༽ཉི་མ་དབང་རྒྱལ།༣༤༽ཤེས་རབ་བློ་གྲོས། མཁན་རབ་འདི་རྣམས་སྡོམ་གསུམ་རྨ་མེད་དུ་འཛིན་པའི་དྲང་སྲོང་ན་བཟའ་གོས་དྲུག་ རིན་ཆེན་རྫས་ལྔས་བརྒྱན་པ་ཤ་སྟག་གོ། རྫོགས་ཆེན་སེམས་སྡེའི་ཡང་སྙིང་ཞང་ཞུང་སྙན་རྒྱུད་ཀྱི་བླ་མ་བརྒྱུད་པ་རྣམས་དབུས་ནས་གཡས་གཡོན། ༣༥༽བརྒྱུད་ཁུངས་སྟོན་པ་ཀུན་ཏུ་བཟང་པོ་རྒྱན་མེད་གཅེར་བུ།༣༦༽གཤེན་ལྷ་འོད་དཀར། ༣༧༽རྒྱལ་བ་གཤེན་རབས།༣༨༽ཚད་མེད་འོད་ལྡན།༣༩༽འཕྲུལ་གཤེན་སྣང་ལྡན།༤༠༽བཟང་བཟའ་ རིང་བཙུན།༤༡༽འཆི་མེད་གཙུག་ཕུད།༤༢༽གསང་བ་འདུས་པ།༤༣༽ཡོངས་སུ་དག་པ།༤༤༽ཀླུ་བོན་ བ་ནམ།༤༥༽ཁྲི་ལྡེ་ཟམ་བུ།༤༦༽བ་ནམ་སྐྱོལ་པོ།༤༧༽ཁྲིེ་ཤོས་རྒྱལ་བ།༤༨༽ར་སངས་བསམ་འགྲུབ།༤༩༽དར་མ་ཤེས་རབ།༥༠༽དར་མ་བྷོ་དེ།༥༡༽ཞང་ཞུང་ཁྲི་འཕེན།༥༢༽མུ་ཡེ་ལྷ་ རྒྱུང།༥༣༽རྨ་གཤེན་ལེགས་བཟང།༥༤༽གྱེར་གཤེན་སྟག་ལྷ།༥༥༽ར་སངས་གཡུང་དུང།༥༦༽གསས་ ཆེན་གཡུང་འཕེན།༥༧༽དགེ་འབར་དོན་གྲུབ།༥༨༽གྱེར་སྤུངས་དགེ་འཕེན།༥༩༽དེ་སྲས་དགེ་ རྒྱལ།༦༠༽ཞང་ཞུང་རྣ?་རྒྱལ།༦༡༽མུ་རྒྱུང་དཀར་པོ།༦༢༽ཧོར་ཏི་ཆེན་པོ།༦༣༽དོན་ཀུན་ གྲུབ་པ།༦༤༽ར་སངས་འཕེན་རྒྱལ།༦༥༽གུ་རུབ་གསས་དགའ།༦༦༽ཟླ་བ་རྒྱལ་མཚན།༦༧༽ཏ་པི་ ཧྲི་ཙ།༦༨༽སྣང་གཤེར་ལོད་པོ།༦༩༽རྒྱལ་གཟིགས་གསས་ཆུང།༧༠༽དམུ་གཤེན་ཙོ་གེ།༧༡༽ གྱེར་གཤེན་ཙོ་ཏང།༧༢༽ཤོད་ཁྲམ་ཆེན་པོ།༧༣༽དམུ་རྒྱལ་བློ་གྲོས།༧༤༽དཔོན་རྒྱལ་བཙན་ པོ།༧༥༽གུ་གེ་བློ་ལྡན།༧༦༽པུ་རེང་ཀུན་དགའ།༧༧༽རྣལ་འབྱོར་སྲས་མཆོག།༧༨༽ཁྱུང་ བྱིད་མུ་ཐུར།༧༩༽བདེ་བ་རིང་མོ།༨༠༽རྟོག་མེད་ཞིག་པོ།༨༡༽ལྷུན་གྲུབ་མུ་ཐུར།༨༢༽ གཤེན་རྒྱལ་ལྷ་རྩེ།༨༣༽ལྷ་སྒོམ་དཀར་པོ།༨༤༽དངོས་གྲུབ་རྒྱལ་མཚན།༨༥༽འོར་སྒོམ་ ཀུན་འདུལ།༨༦༽ཤེས་རབ་རྒྱལ་མཚན།༨༧༽དམ་པ་འབུམ་ར?ེ།༨༨༽རྟོགས་ལྡན་དབེན་པོ།༨༩༽ རྒྱལ་མཚན་རིན་ཆེན།༩༠༽ཅིག་ཆོད་དད་ཤེས།༩༡༽རྒྱལ་བ་གཡུང་དྲུང་།༩༢༽རི་པ་ཤེར་བློ། ༩༣A༽ཡེ་ཤེས་རིན་ཆེན།༩༤B༽བླ་མ་རྒྱལ་མཚན།༼འདི་ཉིད་མཉམ་མེད་དང་དུས་མཉམ་པས་འདིར་བཞག་གོ༽གསང་བདག་གྲུབ་པའི་དབང་པོ་འཕོ་ཆེན་འཇའ་ལུས་བསྙེམས་པའི་བླ་མ་འདི་ རྣམས་གདགས་ཡོད་ཀུན་བཟང་གཤེན་ལྷའི་ཆ་ལུགས་ཅན་ཤ་སྟག་གོ། རྫོགས་ཆེན་བསྒྲགས་པ་སྐོར་གསུམ་གྱི་བརྒྱུད་རིམ་བླ་མ་རྣམས་གཡས་ནས་གཡོན་རིམ་བཞིན། ༩༤༽རྫོགས་སྐུ་གཤེན་ལྷ་འོད་དཀར།༩༥༽བདེར་གཤེགས་རྒྱལ་བ་རིགས་ལྔ།༩༦༽འཆི་མེད་གཙུག་ཕུད།༩༧༽ལྷ་གཤེན་ཡོངས་སུ་དག་པ།༩༨༽མི་ལུས་བསམ་ལེགས།༩༩༽ཡེ་ཤེས་སྙིང་པོ། ༡༠༠༽འོད་ཟེར་དཔག་མེད།༡༠༡༽མུན་པ་ཀུན་གསལ།༡༠༢༽འཕྲུལ་གཤེན་སྣང་ལྡན།༡༠༣༽གསང་བ་ འདུས་པ།༡༠༤༽སྟོང་རྒྱུང་མཐུ་ཆེན།༡༠༥༽ཤ་རི་དབུ་ཆེན།༡༠༦༽ལྕེ་ཚ་མཁར་བུ།༡༠༧༽ གྱིམ་ཚ་རྨ་ཆུང་།༡༠༨༽ལི་ཤུ་སྟག་རིང་།༡༠༩༽གྲུབ་ཆེན་བཅོ་བརྒྱད།༡༡༠༽ཅོ་བཟའ་བོན་ མོ།༡༡༡༽གཞོད་སྟོན་དངོས་གྲུབ།༡༡༢༽རྒྱ་སྟོན་ཇོ་ལྡེ།༡༡༣༽ཞིག་པོ་སྣང་སེང་།༡༡༤༽ སྐྱོ་སྟོན་སྔགས་དཔལ།༡༡༥༽གཡོ་སྟོན་ལྷུན་དཔལ།༡༡༦༽སེང་གེ་འབྲུག་སྒྲ།༡༡༧༽བོན་ཞིག་བློ་བདེ།༡༡༨༽རྟོག་ལྡན་གཡུང་རིན།༡༡༩༽མཁས་བཙུན་ཤེར་གྲུབ།༡༢༠༽ཡོན་ཏན་སེང་ གེ།༡༢༡༽བླ་མ་རྒྱལ་མཚན། ཟབ་མོ་ཨ་ཁྲིད་ཀྱི་བརྒྱུད་རིམ་བླ་མ།༡༢༢༽དགོངས་མཛོད་རི་ཁྲོད་པ།༡༢༣༽སྒོམ་ཆེན་འབར་བ།༡༢༤༽ཁྱུང་སྒོམ་ཇོ་གཡུང།༡༢༥༽དམ་པ་ཚུལ་ཤེས།༡༢༦༽གཡོར་པོ་མེ་དཔལ།༡༢༧༽ བདུད་རྩི་རྒྱལ་མཚན།༡༢༨༽བློ་གྲོས་རྒྱལ་མཚན།༡༢༩༽འདུལ་བ་རྒྱལ་མཚན།༡༣༠༽རྒྱལ་བ་ གཡུང་དྲུང།༡༣༡༽ནམ་མཁའ་འོད་ཟེར།༡༣༢༽བསོད་ནམས་རྒྱལ་མཚན།༡༣༣༽བསོད་ནམས་བློ་གྲོས།༡༣༤༽རྣམ་རྒྱལ་ཀ་ར།༡༣༥༽རིན་ཆེན་བློ་གྲོས། རྣམ་དག་འདུལ་བའི་བརྒྱུད་རིམ་གྱི་བླ་མ། ༡༣༦༽ཁྲི་གཙུག་རྒྱལ་བ།༡༣༧༽གཙུག་གཤེན་རྒྱལ་བ།༡༣༨༽དྲང་སྲོང་རྒྱལ་བ།༡༣༩༽གཙུག་ སྲས་རྨ་བོ།༡༤༠༽ཁྲི་ལྡེ་གུང་གྲགས།༡༤༡༽མུ་ཆོ་ལྡེམ་དྲུག།༡༤༢༽དམུ་ཚ་ཏྲ་ཧེ།༡༤༣༽ ཁྲི་སྡེ་འོད་པོ།༡༤༤༽ལྷང་ལྷང་གཙུག་ཕུད།༡༤༥༽དང་བ་ཡིད་རིང།༡༤༦༽ཐུགས་དཀར་ཡེ་ ཤེས།༡༤༧༽གུང་རུམ་ཡེ་ཤེས།༡༤༨༽འོད་ལྷ་གསལ་འབར།༡༤༩༽རྫུ་འཕྲུལ་ཡེ་ཤེས།༡༥༠༽ཡེ་ ཤེས་ཚུལ་ཁྲིམས།༡༥༡༽གཡུང་དྲུང་ཚུལ་ཁྲིམས༡༥༢༽གཙུག་ཕུད་ཚུལ་ཁྲིམས།༡༥༣༽ག་ཆུ་ རྒྱལ་བ།༡༥༤༽ཡ་གོང་རྒྱལ་བ།༡༥༥༽ལྡེ་བཙུན་རབ་གསལ།༡༥༦༽ཇོ་བཙུན་ཡེ་ཤེས།༡༥༧༽མུ་ཟི་གསལ་ཟངས།༡༥༨༽ཁྲི་འབར་ཚུལ་ཁྲིམས།༡༥༩༽རྒྱལ་བ་གཙུག་ཕུད།༡༦༠༽གཙུག་ཕུད་ཚུལ་ ཁྲིམས།༡༦༡༽བླ་ཆེན་མུ་ཐུར།༡༦༢༽གཉོས་བཙུན་རིན་རྒྱལ།༡༦༣༽ཀུན་དགའ་ཚུལ་ཁྲིམས།༡༦༤ ༽རིན་ཚེན་གཙུག་ཕུད།༡༦༥༽པྲ་ཕུད་ཚུལ་ཁྲིམས།༡༦༦༽ཚུལ་ཁྲིམསཡེ་ཤེས།༡༦༧༽ཤེས་གཙུན་གཡུང་དྲུང།༡༦༨༽གཡུང་དྲུང་རྒྱལ་མཚན།༡༦༩༽མཁན་སློབ་རྣམ་གཉིས།༡༧༠༽དམ་པ་དགོངས་མཛོད།༡༧༡༽ཤེས་རབ་འོད་ཟེར།༡༧༢༽གཤེན་སྟོན་ནམ་མཁའ།༡༧༣༽གཡོར་པོ་མེ་དཔལ།༡༧༤༽ བདུད་རྩི་རྒྱལ་མཚན།༡༧༥༽དར་མ་རྒྱལ་མཚན།༡༧༦༽ཚུལ་ཁྲིམས་བླ་མ།༡༧༧༽འགྲོ་མགོན་མར་ སྟོན།༡༧༨༽བར་ཐང་ཞང་སྟོན།༡༧༩༽སུམ་སྟོན་ལྷ་འབུམ།༡༨༠༽འགྲོ་མགོན་བློ་གྲོས།༡༨༡༽ ཡེ་ཤེས་བློ་གྲོས།༡༨༢༽འདུལ་བ་བློ་གྲོས།༡༨༣༽ཤེས་རབ་བློ་གྲོས།༡༨༤༽གཡུང་དྲུང་ཡེ་ཤེས།༡༨༥༽ཚུལ་ཁྲིམས་ཡེ་ཤེས། དྲི་མེད་འདུལ་བ་བརྒྱུད་པའི་བླ་མ་འདི་རྣམས་གོས་དྲུག་རྫས་ལྔས་བརྒྱན་པ་ཤ་སྟག་གོ། གསང་སྔགས་སྤྱི་སྤུངས་བསྒྲགས་པ་སྐོར་གསུམ་གྱི་བརྒྱུད་རིམ་བླ་མ། ༡༨༦༽འཕྲུལ་གཤེན་སྣང་ལྡན།༡༨༧༽བཟང་ཟ་རིང་བཙུན།༡༨༩༽གསང་བ་འདུས་པ།༡༩༠༽སྟག་ལ་མེ་འབར།༡༩༡༽ཡོངས་སུ་དག་པ།༡༩༢༽མི་ལུས་སེམས་ལེགས།༡༩༣༽ཡེ་ཤེས་སྙིང་པོ།༡༩༤༽སྣང་བ་ མདོག་ཅན།༡༩༥༽མུ་ཁྲི་བཙན་པོ།༡༩༦༽ཧ་ར་ཅི་པར།༡༩༧༽སྒ་ཝེར་ལི་ཝེར།༡༩༨༽ཨ་ནུ་འཕྲག་ ཐག།༡༩༩༽སད་ནེ་གའུ།༢༠༠༽ཐ་མི་ཐད་ཀེ།༢༠༡༽ཐོག་འཕྲུལ།༢༠༢༽སྤེ་བེན་ཐོག་རྩེ།༢༠༣༽ སྟོང་རྒྱུང་མཐུ་ཅན།༢༠༤༽ཤ་རི་དབུ་ཆེན།༢༠༥༽གྱིམ་ཚ་མ་རྨ་ཆུང།༢༠༦༽ལྕེ་ཚ་མཁར་བུ། ༢༠༧༽ཧྲིས་པ་གྱེར་མེད།༢༠༨༽དམུ་ཚ་གྱེར་མེད།༢༠༩༽དྲན་པ་ནམ་མཁའ།༢༡༠༽གཤེན་ཆེན་ ཀླུ་དགའ།༢༡༡༽གྱེར་མི་ཉི་འོད།༢༡༢༽རྨ་སྟོན་སྲིད་འཛིན།༢༡༣༽དབྱིལ་སྟོན་ཁྱིང་རྒོད།༢༡༤༽བྲུ་ཆེན?ནམ་མཁའ།༢༡༥༽ཞུ་གཡས་ལེགས་པོ།༢༡༦༽སྤ་སྟོན་དཔལ་མཆོག།༢༡༧༽ རྨེའུ་ལྷ་རི་གཉན་པོ།༢༡༨༽བྲུ་ཤ་ཁྱུང་གི་རྒྱལ་མཚན།༢༡༩༽བྲུ་ཤ་རྗེ་བཙུན།༢༢༠༽ བྲུ་སྟོན་ཉི་རྒྱལ།༢༢༡༽གཡོར་པོ་མེ་དཔལ།༢༢༢༽གཉོས་ཚུལ་ཁྲིམས་རྒྱལ་མཚན།༢༢༣༽ འགྲོ་མགོན་བདུད་རྩི་རྒྱལ་མཚན།༢༢༤༽འགྲོ་མགོན་བློ་གྲོས་རྒྱལ་མཚན།༢༢༥༽འདུལ་བ་རྒྱལ་མཚན།༢༢༦༽རྒྱལ་བ་གཡུང་དྲུང།༢༢༧༽ནམ་མཁའ་འོད་ཟེར།༢༢༨༽བསོད་ནམས་རྒྱལ་མཚན། ༢༢༩༽བསོད་ནམས་བློ་གྲོས།༢༣༠༽ནམ་མཁའ་བསོད་ནམས།༢༣༡༽ཚེ་དབང་རྒྱལ་མཚན།༢༣༢༽ནམ་མཁའ་རིན་ཆེན།༢༣༣༽རྣམ་རྒྱལ་ཀ་ར།༢༣༤༽མཁས་གྲུབ་རིན་ཆེན་བློ་གྲོས། ཟབ་དཀར་གསང་བའི་བདག་པོའི་བླ་མ་འདི་རྣམས་གྲུབ་དབང་གཏེར་ཆེན་འདུལ་འཛིན་ཅི་རིགས་པའི་ཆ་ལུགས་སུ་བཞུགས་པ་ཤ་སྟག་གོ། གཡས་རྒྱབ་ཏུ་རྫོགས་པའི་སངས་རྒྱས་ཀྱི་ཚོགས། ༢༣༥༽རྒྱལ་བ་གཤེན་རབ་མི་བོ་ཀུབ་ལས་རྣམ་པར་རྒྱལ་བ།༼ཡིད་ཀྱི་ཁྱེའུ་ཆུང༽༢༣༦༽ གཡུང་དྲུང་གཙུག་གཤེན་རྒྱལ་བ།༢༣༧༽གསས་བུ་རྨ་ལོ།༢༣༨༽གསས་བུ་གཡུ་ལོ།༢༣༩༽གཏོ་བུ་འབུམ་སངས།༢༤༠༽སྣང་བ་རང་འབྱུང་ཐུགས་རྗེ་ཅན།༢༤༡༽དགེ་བ་འཁོར་བ་ཀུན་འདྲེན། ༢༤༢༽ཀུན་ཤེས་ཉོན་མོངས་དུག་སྲེག།༢༤༣༽ལེགས་པ་མཚན་མེད་ཐུགས་རྗེ་ཅན།༢༤༤༽སྙོམས་ པ་ཐམས་ཅད་མཁྱེན་གཟིགས།༢༤༥༽བྱམས་པ་ཁྲི་རྒྱལ་ཁུག་པ།༢༤༦༽དག་པ་གཏོ་རྒྱལ་ཡེ་ མཁྱེན།༢༤༧༽བྱམས་ལྡན་ཐང་མ་མེ་སྒྲོན།༢༤༨༽སྐལ་བཟང་སངས་རྒྱས་སྟོང་རྩ་གཉིས།༢༤༩༽ ཕྱོགས་བཅུའི་སངས་རྒྱས་རྫོགས་པའི་སངས་རྒྱས་འདི་རྣམས་རྣམ་དག་འདུལ་བ་འཛིན་པའི་ཆ་ལུགས་སུ་བཞུགས་པ་གོས་དྲུག་རྫས་ལྔས་རྒྱན་པ་ཤ་སྟག་ཡིན། གཡོན་རྒྱབ་ཏུ་ས་བཅུ་གཡུང་དྲུང་སེམས་པ། ༢༥༠༽གདུང་འཚོབ་མུ་ཆོ་ལྡེམ་དྲུག།༢༥༡༽སྒོམ་ལམ་པའི་གཡུང་དྲུང་སེམས་དཔའ།༢༥༢༽ མཐོང་ལམ་པའི་གཡུང་དྲུང་སེམས་དཔའ།༢༥༣༽སྦྱོར་ལམ་པའི་གཡུང་དྲུང་སེམས་དཔའ།༢༥༤༽ ཚོགས་ལམ་པའི་གཡུང་དྲུང་སེམས་དཔའ། གཡུང་དྲུང་སེམས་པའི་རྟེན་སེམས་ཅན་ཅི་ཡང་རུང་ཞིང་སྔགས་བཙུན་གང་ཡང་འབྱུང་བ་འདུལ་རྫོགས་གཉིས་གང་རུང་གི་ཆས་སུ་བཞུགས་པའོ། རྒྱབ་ཏུ་གསུང་རབ་ཀྱི་རྣམ་པ།དེ་རྒྱབ་ཏུ་མཆོད་རྟེན་གྱི་རྣམ་པ། གཡོན་དུ་མཁའ་འགྲོ་རྒྱ་མཚོ། ༢༥༥༽སྐལ་པ་བཟང་པོ་ཞལ་གཅིག་པ།༢༥༦༽མི་གཡོ་བརྟན་མ།༢༥༧༽འདེགས་མ་ཀུན་གྲོལ།༢༥༨༽ ཀྱེ་མ་འོ་མཚོ།༢༥༩༽ནམ་མཁའ་བདེ་ལྡན།༢༦༠༽དག་པ་ཀུན་སྡུད།༢༦༡༽གསལ་བ་དྲོད་འབེབས། ༢༦༢༽ཐུགས་རྗེ་ཀུན་གྲོལ།༢༦༣༽ཨུ་རྒྱན་མཁའ་འགྲོ།༢༦༤༽ཅོ་བཟའ་བུ་མོ།༢༦༥༽འོད་ལྡན་འབར་མ།༢༦༦༽རྒྱ་གར་མཁའ་འགྲོ།༢༦༧༽གྲུ་ཤའི་མཁའ་འགྲོ།༢༦༨༽དུར་བྱའི་དབུ།༢༦༩༽འཕར་པའི་དབུ།༢༧༠༽ཆུ་སྲིན་དབུ།༢༧༡༽དུག་སྦྲུལ་དབུ།༢༧༢༽ལྕེ་སྤྱང་དབུ།༢༧༣༽སེང་གེ་ དབུ།༢༧༤༽ཁྱུང་གི་དབུ།༢༧༥༽སྟག་གི་དབུ།༢༧༦༽གཟིག་གི་དབུ།༢༧༧༽དོམ་གྱི་དབུ།༢༧༨༽ དྲེད་ཀྱི་དབུ།༢༧༩༽ཁྭ་ཏའི་དབུ། མཁའ་འགྲོ་རྣམས་རུས་པའི་རྒྱན་དྲུག་གི་བརྒྱན་པ་ཅན་ཤ་སྟག་གོ། གཡས་སུ་ཡི་དམ་གྱི་ལྷ་ཚོགས། ༢༨༠༽ཞི་བ་ཀུན་སྣང་ཁྱབ་པ།༢༨༡༽ཁྲོ་བོ་གཙོ་མཆོག་མཁའ་འགྱིང་ཞལ་གསུམ་ཕྱག་དྲུག་པ། ༢༨༢༽དབལ་གསས་རྔམ་པ་དབུ་དགུ་ཕྱག་བཅོ་བརྒྱད་པ།༢༨༣༽ལྷ་རྒོད་ཐོག་པ་ཞལ་བཞི་ཕྱག་ བཅོ་བརྒྱད་པ།༢༨༤༽གསང་བ་དབྱིངས་རོལ་ཞལ་བདུན་ཕྱག་བཅུ་དྲུག༢༨༥༽ཚེ་དབང་རིག་ འཛིན་ཞལ་གཅིག་ཕྱག་གཉིས་༼གསང་སྒྲུབ་ལྟར༽༢༨༦༽མ་རྒྱུད་གསང་མཆོག་མཐར་ཐུག་ཞལ་ བདུན་ཕྱག་བཅུ་དྲུག་ཡུམ་ཀྱེ་མ་དམར་མོ་གཡས་པས་བམ་ཆེན་གཡོན་པས་བདུད་རྩི་བསྣམས་པ།༢༨༧༽དྲན་པ་ནམ་མཁའ་ཞལ་གཅིག་ཕྱག་གཉིས།༼གསང་སྒྲུབ་ལྟར༽༢༨༨༽འབུམ་པ་དབུ་དགུ་ཕྱག་བཅོ་བརྒྱད་པ།༢༨༩༽རམ་པ་ཞལ་གསུམ་ཕྱག་དྲུག་པ།༢༩༠༽རོལ་པ་དབུ་དགུ་ཕྱག་བཅོ་ བརྒྱད་པ།༢༩༡༽བདུད་རྩི་གཡུང་དྲུང་འཁྱིལ་པ་ཞལ་གསུམ་ཕྱག་དྲུག༢༩༢༽ལྟག་ལ་སྤུ་ གྲི་དམར་པོ་ཞལ་གཅིག་ཕྱག་གཉིས།༢༩༣༽གེ་ཁོད་གསང་བ་དྲག་ཆེན་དབུ་དགུ་ཕྱག་བཅོ་བརྒྱད་པ།ཡུམ་ཞལ་གསུམ་ཕྱག་དྲུག་པ།༢༩༤༽ཁྲོ་བོ་འབྲུག་གསས་ཆེམ་པ་ཞལ་གསུམ་ཕྱག་དྲུག་ཕུར་ཤམ་ཅན།༢༩༥༽མེ་རི་དབལ་ཆེན་གེ་ཁོད་དབུ་དགུ་ཕྱག་བཅོ་བརྒྱད་པ།༢༩༦༽ སྤྱི་འདུལ་ཡི་དམ་རྒྱ་མཚོ་ཁྲོ་རྒྱལ་རཀྴ་མཁའ་འགྱིང་དབུ་དགུ་ཕྱག་བཅོ་བརྒྱད་པ། ༢༩༧༽གསང་ཕུར་ཞལ་གསུམ་ཕྱག་དྲུག་ཕུར་ཤམ་ཅན།༢༩༨༽དབལ་གསས་ཁྱུང་ནག་ཁྲོ་བོ་དཀར་པོ་དབུ་དགུ་ཕྱག་བཅོ་བརྒྱད་པ།༢༩༩༽དབལ་ཁྱུང་དམར་པོ་ཁྱུང་ཞལ་ཕྱག་གཉིས་པ། སྤྱོད་པའི་རྒྱུད་ཀྱི་ལྷ་ཚོགས། ༣༠༠༽རྒྱལ་བ་ཀུན་སྣང་ཁྱབ་པ།༣༠༡༽སྟོན་པ་གཤེན་རབ་མི་བོ།༣༠༢༽སྲིད་པ་སངས་པོ་འབུམ་ཁྲི།༣༠༣༽ལྷ་ཆེན་གཤེན་ལྷ་འོད་དཀར།༣༠༤༽ཡུམ་ཆེན་ས་ཏྲིག་ཨེར་སངས།༣༠༥༽གཤེན་ རབ་རྣམ་པར་རྒྱལ་བ།༣༠༦༽རྣམ་དག།༣༠༧༽བྱམས་མ།༣༠༨༽མེ་ལྷ།༣༠༩༽ཀེང་ཙེ་ལན་མེད།༣༡༠༽ ཤེས་རབ་སྨྲ་སེང། བྱ་བའི་རྒྱུད་ཀྱི་ལྷ་ཚོགས། ༣༡༡༽འདུལ་མཆོག་སྟོན་པ་ཁྲི་གཙུག་རྒྱལ་བ།༣༡༢༽བྱམས་མ།༣༡༣༽རྣམ་དག།༣༡༤༽སྨོན་ལམ་ མཐའ་ཡས།༣༡༥༽སྨན་ལྷ།༣༡༦༽ཀུན་དབྱིངས།༣༡༧༽དགེ་བསྙེན་ཐེག་པའི་ལྷ།༣༡༨༽བྱམས་ལྡནྲ ༣༡༩༽དུས་འཁོར།༣༢༠༽ཀུན་རིག།༣༢༡༽རྒྱལ་བ་རྒྱ་མཚོ།༣༢༢༽རྣམ་འཇོམ། བོན་སྐྱོང་ཕོ་རྒྱུད་ཀྱི་ལྷ་ཚོགས། ༣༢༣༽གྲགས་སེང།༣༢༤༽གནམ་ཐེལ།༣༢༥༽རྒྱལ་པོ་ཤེལ་ཁྲབ་ཅན།༣༢༦༽ཉི་པང་སད།༣༢༧༽འཛམ་སྔོན།༣༢༨༽ཨ་བསེ།༣༢༩༽ཧུར་པ།༣༣༠༽དམག་དཔོན།༣༣༡༽མི་བདུད་འབྱམས་པ་ཁྲག་མགོ། བོན་སྐྱོང་མོ་རྒྱུད་ཀྱི་ལྷ་ཚོགས། ༣༣༢༽སྲིད་རྒྱལ་དྲེའུ་ནག་མོ།༣༣༣༽དྲེལ་དམར།༣༣༤༽སྨུ་མོ་སྲིད་རྒྱལ།༣༣༥༽དཀར་མོ་སྲིད་རྒྱལ།༣༣༦༽ནག་མོ་སྲིད་རྒྱལ།༣༣༧༽ཡུམ་སྲས།༣༣༨༽སྒྲ་བླ་མ།༣༣༩༽སྨན་མོ།༣༤༠༽ རྫས་བརྒྱད།༣༤༡༽ནོར་བདུན།༣༤༢༽རྣམ་ལྔ།༣༤༣༽རྟགས་བརྒྱད་འབྲིའོ།།
ཡུལ་ཕྱོགས་གཞན་གྱི་གྲོང་ཁྱེར་ཆེ་འབྲིང་ནས་བོད་ཀྱི་རིག་གནས་དར་སྤེལ་དང་རྒྱུད་འཛིན་གནང་མཁན་ཇེ་མང་རེད། ཁོང་ཚོས་ཟབ་ཅིང་རྒྱ་ཆེ་བའི་བོད་ཀྱི་ཐུན་མོང་མ་ཡིན་པའི་རིག་གནས། བྱམས་དང་སྙིང་རྗེ། ཤེས་རབ་སོགས་མི་རིགས་མི་འདྲ་བ་དང་། ས་གནས་མི་འདྲ་བ། རྒྱལ་ཁབ་མི་འདྲ་བའི་མི་མང་ལ་ངོ་སྤྲོད་ཀྱི་བྱས་རྗེས་ཆེན་པོ་བཞག་ཡོད། ཆོས་སྤེལ་བ་དང་སྤྲོ་གཞས་འཁྲབ་སྟོན་གྱི་སྤུན་ཟླ་རྣམ་པ། ཁྱེད་ཚོ་ནི་བོད་པའི་རིག་གནས་ཕྱིར་སྤེལ་གྱི་ཕོ་ཉ་ལྟ་བུ་ཡིན། ཁྱེད་ཚོས་ཡུལ་ཕྱོགས་གཞན་གྱི་གྲོང་ཁྱེར་སོགས་ནས་གནས་ལུགས་དང་བརྩེ་བ་ཡིས་བརྒྱན་པའི་སངས་རྒྱས་ཀྱི་བསྟན་པ་དང་། སྙན་འཇེབས་ལྡན་པའི་གླུ་གཞས། སྟངས་སྟབས་ལྡན་པའི་བྲོ་གར་སོགས་ང་ཚོའི་ཆོས་ལུགས་རིག་གནས་དང་། སྲོལ་རྒྱུན་རིག་གནས། དད་པའི་སྟོབས་ཤུགས། འཚོ་བའི་གོམས་གཤིས། མཛེས་དཔྱོད་ཀྱི་ལྟ་བ་རྣམས་ལ་དགའ་བ་དང་ཉན་པར་འདོད་མཁན་དག་ལ་ངོ་སྤྲོད་ཡག་པོ་རྒྱག་རྒྱུ་ནི་ཁྱེད་ཚོའི་འོས་འགན་རེད། རྒྱུ་མཚན་ནི་ཁྱེད་ཚོ་མི་རིགས་ཤིག་གི་རིག་གནས་ལོ་རྒྱུས་ཀྱི་ཚབ་མཚོན་ཞིག་ཏུ་གྱུར་ཡོད་པར་མ་ཟད། ཁྱེད་ཚོར་ཉན་མཁན་དང་ལྟ་མཁན་དེ་ཚོའང་བོད་ཀྱི་ཚབ་བྱེད་མི་སྣ་ལྟ་བུར་འགྱུར་སྲིད། ཁྱེད་ཚོའི་ཆོས་སྐད་དང་གླུ་སྐད་ཀྱིས་ཡུལ་གཞན་དུ་གྱེས་པའི་བོད་རིགས་སྤུན་ཟླ་དང་།བོད་དང་བོད་ཀྱི་རིག་གནས་ལ་དུང་བ་དང་དགའ་བ་སྒོམ་མཁན་དག་ལ་བོད་དང་བོད་ཀྱི་རིག་གནས་སེམས་ངོ་སྤྲོད་པ་ལྟ་བུའི་ནུས་པ་ཐོན་ཏེ། ཁོང་ཚོ་ལ་བྱམས་དང་སྙིང་རྗེ་བརྩེ་བ་སོགས་ཀྱིས་ཁེངས་པའི་སྲོལ་རྒྱུན་གྱི་གླུ་སྐད་སྙན་མོའི་ཁྲོད་ནས་ལས་ལ་བརྩོན་ཞིང་རྣམ་དཔྱོད་དང་ཤེས་རབ་ལྡན་པའི་བོད་པ་དང་དེས་བསྐྲུན་པའི་ཟབ་ཅིང་རྒྱ་ཆེ་བའི་རིག་གནས་ལ་བག་ཆགས་མི་དམན་པ་འཇོག་ནུས། ངས་གླུ་ལེན་གར་རྩེད་ཀྱི་ལས་ལ་བརྩོན་མཁན་གྱི་སྤུན་ཟླ་རྣམས་ལ་རྟག་པར་རེ་བ་གཅིག་བཅངས་ཡོད་པ་ནི། ཁྱེད་ཚོས་རང་ཉིད་ལ་སྔར་ཡོད་ཀྱི་ཤེས་བྱ་ཡོན་ཏན་སྟེང་ལ་རང་མི་རིགས་ཀྱི་ལོ་རྒྱུས་དང་རིག་གནས། མཛེས་དཔྱོད་ཀྱི་ལྟ་བ། སྒྱུ་རྩལ་གྱི་ཁྱད་ཆོས་སོགས་མི་རིགས་རང་གི་སྐད་དང་ཡི་གེ་སྦྱང་བ་མ་ཟད་དེའི་ཐོག་ནས་བོད་པའི་ཁམས་དང་མོས་པར་མཐུན་པའི་གསོན་ཉམས་ལྡན་པའི་ངང་ངོམ་པ་དང་། རང་ཉིད་ཀྱི་ནང་སེམས་ཀྱི་ལྟ་བ་དང་ཕྱིའི་རྣམ་པའི་མཛེས་ཆས་སོགས་ལས་ཀྱང་མི་རིགས་ལ་བསམ་པ་རྣམ་དག་ཡིན་པ་བསྟན་ན་ལེགས། དངོས་ཤུགས་བརྒྱུད་གསུམ་ནས་གཡོ་སྒྱུ་ཁྲམ་གསུམ་གྱིས་བརྫུས་པའི་ཁེ་ཕན་གང་རུང་དེས་མི་རིགས་ཀྱི་རང་གཤིས་དང་འདུ་ཤེས་འཛིན་སྟངས། སྒྱུ་རྩལ་ཁྱད་ཆོས་སོགས་ལ་བསླུ་བྲིད་ཐེབས་ཏེ་ངོ་བོ་འགྱུར་ཉེན་ཆེ་བས་རྟག་པར་གཟབ་དགོས་སོ།།
མིག་གི་རྣམ་ཤེས་དང་། རྣ་བའི་རྣམ་ཤེས། སྣའི་རྣམ་ཤེས། ལྕེའི་རྣམ་ཤེས། ལུས་ཀྱི་རྣམ་ཤེས། ཡིད་ཀྱི་རྣམ་ཤེས་བཅས་རྣམ་ཤེས་ཚོགས་དྲུག་གི་སྟེང་དུ། ཀུན་གཞིའི་རྣམ་ཤེས་དང་ཉོན་ཡིད་ཀྱི་རྣམ་ཤེས་བསྣན་པས་བརྒྱད་དོ།
རྨས་མའི་རྨས་སྐྱོན་བྱུང་ཚད་དང་རྨས་སྐྱོན་ཕོག་ཡུལ།སྲོག་ཉེན་སོགས་ལ་གཞིགས་ཏེ་ ནད་པ་རིགས་དགར་བྱས་ན་རྨས་མའི་རྨས་སྐྱོན་བྱུང་ཚད་བཞིན་སྨན་བཅོས་དང་སྨན་ཁང་ དུ་སྐྱེལ་བར་ཕན་པ་ཡོད།
དེ་རྗེས་ས་དབང་བདེ་དགའ་བཟང་པོ་ཞིང་དུ་གཤེགས་པ་དང་།ལྷ་སྲས་ཚེ་དབང་རྡོ་རྗེ་རིག་འཛིན་སྐུ་ན་ཕྲ་བས་བཙུན་མོ་སྒ་རྗེ་ཚེ་དབང་ལྷ་མོ་ཉིད་ཀྱིས་རྒྱལ་ཚབ་བཟུང་སྟེ།རྙིང་མ་རྒྱུད་འབུམ་དང་། འཇིགས་གླིང་བཀའ་འབུམ་དང་། ངོར་ཆེན་བཀའ་འབུམ།དཀོན་ལྷུན་བཀའ་འབུམ་སོགས་པོད་གྲངས་མང་པོའི་པར་ཤིང་གསར་དུ་བརྐོས།
ར་ཁ་བྲག་གི་ཤར་དུ་ཡོད་པའི་ཀེའུ་ཚང་ནུབ་རི་ཁྲོད་ནི་དུས་རབས་བཅོ་བརྒྱད་པའི་ནང་སེར་བྱེས་མཁན་ཟུར་བྱམས་པ་སྨོན་ལམ་གྱིས་བཏབ། ཁོང་ནི་ཀེའུ་ཚང་སྐུ་ཕྲེང་དང་པོ་ཡིན། དེ་གར་གུང་ཐང་བླ་མ་ཞང་གི་སྒྲུབ་ཕུག་དང་། རྗེ་ཙོང་ཁ་པའི་སྒྲུབ་ཁང་ལ་ཉམས་གསོ་དང་། སྒྲུབ་ཁང་བརྩིགས་ཏེ་བཞུགས་སྐབས་འཇོག་པོ་བློ་བཟང་རྣམ་གྲོལ་སོགས་སློབ་མ་མང་པོ་འདུས། དགེ་འདུན་གྱི་སྡེ་ཆགས། ཀེའུ་ཚང་སྤྲུལ་སྐུ་སྐུ་ཕྲེང་ན་རིམ་ནས་ཞལ་འཛིན་གནང་། རྟེན་གཙོ་གསེར་ཟངས་ཀྱི་རྗེ་བཙུན་བྱམས་པ་མགོན་པོའི་སྐུ་དེ་དང་། བྲག་ལྡེབས་སུ་ཐུབ་དབང་གི་སྐུ་བརྐོས་པ་དེ་རྣམས་སེ་ར་ཤར་དུར་ཁྲོད་ཀྱི་གཏན་ཆགས་ཁར་ཞལ་གཟིགས་ཡོད་པས་སེ་ར་ཤར་དུ་བསྐྱལ་བའི་ཕུང་པོར་འཕོ་བ་མི་དགོས་ཟེར་སྲོལ་ཡོད། གེའུ་ཚང་རི་ཁྲོད་ཆགས་དབྱིབས་བྲག་རི་རྔམ་བརྗིད་ལྡན་པའི་སྟེང་དུ་ཡིན་སྟབས་སེ་ཁུང་ནས་བལྟས་ཚེ་གཡང་གཟར་ཆེ་བས་ཐུར་དུ་བལྟ་མི་ནུས་མཁན་ཡང་ཡོད། བཟོ་སྐྲུན་ངོ་མཚར་ཆེ་བ་དེས་བོད་ཀྱི་ཨར་ལས་བཟོ་པའི་བློ་གྲོས་དང་། ལག་རྩལ་གྱི་ཁྱད་ཆོས་མངོན་པ་ཞིག་ཡིན། རབ་བྱུང་བཅུ་དྲུག་པའི་ས་ཕག་ལོར་གྲྭ་ཚད་དགེ་སློང་ཉི་ཤུ་རྩ་ལྔ་ཡིན་ཡང་བླ་བྲང་གི་ལས་བྱེད་དང་དགེ་སློང་ཆོའི་དགེ་ཕྲུག་སོགས་མི་གྲངས༨༠ཟིན་སྐད། དགོན་བདག་ཀེའུ་ཚང་བླ་བྲང་ནས་བྱེད།
དཔལ་ལྡན་འཆི་མེད་རྟག་པའི་རྡོ་རྗེ་དང་རྡོ་རྗེ་སེང་གེའམ་ཨ་ཇ་ཡབ་སྲས་གཉིས་ཀྱི་སྐུ་རིང་ལ་གསང་བདག་བློ་གཏེར་དབང་པོས་ཕྱོགས་བསྒྲིགས་བྱས་པའི་རྒྱུད་སྡེ་ཀུན་བཏུས་དང་།ཀུན་མཁྱེན་གོ་རམས་པའི་བཀའ་འབུམ། རོང་སྟོན་ཤཱཀྱ་རྒྱལ་མཚན་གྱི་གསུང་ཆོས་སྐོར། གཡག་སྟོན་སངས་རྒྱས་དཔལ་གྱི་བཀའ་འབུམ།དྭགས་པོའི་བཀའ་འབུམ། ཐོགས་མེད་བཀའ་འབུམ།འཇམ་དབྱངས་མཁྱེན་བརྩེ་དབང་པོས་ཕྱོགས་བསྒྲིགས་བྱས་པའི་ལམ་འབྲས་རྣམ་འགྲེལ་དང་བཅས་པའི་པར་ཤིང་གསར་དུ་བརྐོས་པའོ།།
མ་གྱུར་འགྲོ་བ་རིས་སུ་བོར་བ་མིན༎ མ་རབས་སྤྱོད་པས་གཞན་སེམས་དཀྲུག་མཁན་མིན༎ མ་ཡིན་ཡིན་མདོག་བྱས་པའི་རྫུན་རྐྱལ་མིན༎ མ་ཆོས་བསྟན་པའི་བདག་པོ་རྫོགས་ཆེན་པ༎
རྗེས་དྲན་སྙིང་གི་རི་མོ། ཨ་ལགས་ཤར་གདོང་རིན་པོ་ཆེ་ཞི་བར་གཤེགས་པའི་དྲན་རྟེན་དུ་ཕུལ་བ། ཐུཊ་བསྐྱེད་ཟླ་བ་དཀར་པོའི་རྔ་གཡབ་མཚམས་སྤྲིན་གསར་པའི་མདངས་དང་འདྲེས། །མཁྱེན་རབ་མ་དྲོས་རོལ་བའི་མཚོ་ཆེར་དཔྱོད་པའི་རླབས་ཀྱི་རྩེ་འཇོ་རྒོད། །ནུས་པའི་འཕྲིན་ལས་བཟང་པོའི་མཛད་པ་ཀུན་གསལ་བུ་མོའི་མཐའ་དང་འགྲོགས། །སྲིད་ལས་འདས་ཀྱང་སྲིད་པ་འཛིན་པའི་མགོན་པོ་མཆོག་དེར་སྙིང་ནས་འདུད། །གང་ཁྱེད་སྐུ་ཡི་མཚན་དཔེའི་མེ་ཏོག་མདོ་སྨད་ཞིང་དུ་འབུས་པའི་མོད། །དམ་པའི་རང་མདངས་དྲི་བསུང་མངར་མོ་དྲི་བཞོན་སྒེག་མོའི་ཕང་པར་བཅིབས། །དགེ་ལྡན་མེས་པོའི་གདན་ས་དང་པོ་བྱང་རྒྱུད་བྱ་ཁྱུང་གྲགས་པའི་སྡེར། །མི་འཇིགས་གསེར་གྱི་ཁྲི་འཕང་མཐོན་པོར་ཞབས་ཟུང་འཁོར་ལོའི་རེ་ཁཱ་འཁོད། །མ་སྨད་གུས་སྟོབས་སྦྱོར་བ་བཙན་པོའི་སྟོབས་ཀྱི་དཔུང་པ་ཡོངས་རྫོགས་ཤིང༌། །སྐྱེས་དང་སྦྱངས་པའི་མཁྱེན་རྩལ་རབ་རྫོགས་གོམ་པའི་སྟངས་སྟབས་གཅིག་གིས་ཀྱང༌། །བཅུ་ཕྲག་ཤེས་བྱའི་ས་ཆེན་ཟླུམ་པོ་རྟག་ཏུ་མནན་པའི་ཆོ་འཕྲུལ་གྱིས། །བརྟན་གཡོ་ཆོས་ཀུན་ཐུགས་ཀྱི་ཀློང་ན་ལག་མཐིལ་གནས་པའི་རྫས་བཞིན་གསལ། །མཛད་བཟང་ཟླ་བ་དཀར་པོའི་དཀྱིལ་འཁོར་དབང་སྔོན་དབྱིངས་ནས་འཛུམ་པའི་མོད། །མི་སྲུན་ཀླ་ཀློའི་གདུག་པའི་ཁ་རླངས་སྤྲིན་ནག་ཡོལ་བས་སྒྲིབ་པ་དང༌། །ལྷན་ཅིག་གངས་ཅན་རྫོགས་ལྡན་ཞིང་ཁམས་དམྱལ་བའི་བཤས་ར་ལ་བསྒྱུར་ཏེ། །བཟོད་ཐབས་མེད་པའི་སྡུག་བསྔལ་བརྒྱ་ཡིས་སེམས་ཀྱི་རྨ་ཁ་སྟོང་ཕྲག་སྐྲུན། །གངས་ཅན་མགོན་པོའི་ཐུགས་བསྐྱེད་རླུང་གིས་རྒུད་པའི་སྤྲིན་ཚོཊ་དབྲལ་བ་དང༌། །གང་ཁྱེད་མཚན་དཔེའི་ཟླ་བ་དཀར་པོ་སླར་ཡང་མཁའ་མཐའ་ལ་འཛེགས་ཏེ། །ལེགས་ཉེས་འབྱེད་པའི་དཀྱིལ་འཁོར་ཡོངས་རྫོགས་ལེཊ་བཤད་འོད་ཀྱི་ཞགས་པ་ཡིས། །གངས་ཅན་ཞིང་དུ་ཆོས་རིག་སྣང་བས་བཀྲིས་དཔལ་གྱི་དགེ་མཚན་འགུག ། ཚོང་པ་ཕལ་ཆེར་གསེར་སྐུ་བཙོང་ནས་སྦག་སྦག་བཞོན་པ་ལ་དགའ་ཞིང༌། །ཨ་ལགས་འགའ་རེ་རིག་མ་བཞེས་ནས་ཤི་བའི་བསྔོ་རྟེན་ལེན་པར་དགའ། །བླ་ཆེན་ཁ་ཅིག་རྒྱལ་ཁབ་བཙོང་ནས་རང་གི་གོ་ས་ཉོ་བར་དགའ། །རྫོང་དཔོན་ལ་ལ་ལྐོག་རྔན་བཟས་ནས་གཟིམ་ཤག་མཐོན་པོར་བརྩིགས་ལ་དགའ། །གང་ཁྱེད་ཐུགས་ཀྱི་དགོངས་པའི་ཀློང་ན་ཉེས་པའི་དྲི་མ་དེ་དག་གིས། །གཞར་ཡང་མ་གོས་ལེགས་ཉེས་རྣམ་འབྱེད་ཉི་ཟླའི་སྒྲོན་མེ་དགུང་ལ་འདེགས། །ཙི་ནའི་རྒྱལ་ས་ནང་བསྟན་སློབ་གླིང་སྤྲུལ་སྐུ་བརྒྱ་ཕྲག་ཚོགས་པའི་སར། །ཆོས་དང་མི་རིགས་ལ་རྒྱ་བརྟན་པོའི་མི་འཇིགས་སེང་གེའི་ང་རོ་སྒྲོགས། །ཁ་སང་ཁྱོད་སྐུ་ཉི་མའི་དཀྱིལ་འཁོར་ཆུ་ལྷའི་རི་བོ་བརྒལ་བའི་གཏམ། །གཟུགས་མེད་བསེར་བུའི་རྒྱུན་དང་འདྲེས་ནས་དབུ་འགྱུར་འཕགས་པའི་ཞིང་དུ་རྒྱུ། །ལ་རྒྱའི་གངས་སེང་གངས་ལ་འགྱིངས་པའི་རྣམ་ཐར་བདག་གིར་མི་བཞེས་པར། །གང་དུ་གཤེགས་སམ་སྐྱེས་ཆེན་དམ་པ་ད་ནི་གཞིས་ཀྱི་རེ་ས་སུ། །འོན་ཀྱང་གང་གི་རླབས་ཆེན་མཛད་པས་གངས་ཅན་ཆོས་དང་རིག་པའི་གཞུང༌། །མཞོམ་གཞིགས་མེད་པའི་མི་རིགས་ལ་རྒྱའི་དར་ཆེན་དགུང་ལ་འཕྱར་བ་དེའི། །མཛད་རྗེས་རི་མོ་སྙིང་ལ་བྲིས་ནས་གང་ཁྱོད་སྲིད་མཐའི་བསྐ྄ལ་པའི་བར། །ནམ་ཡང་མི་བརྗེད་བཀའ་དྲིན་དྲན་གསོ་དམ་བཅའི་རི་མོ་སྙིང་ལ་བཀོད། །ཨ་ལགས་ཤ་གདོང་རྗེས་དྲན༼གདུང་སེལ་གསེར་གྱི་མཆོད་སྡོང་༽ཐོག་བཀོད། ལྷོད་མེད་སེམས་ཀྱི་གདུང་དབྱངས། གསེར་རྟ་མཁན་པོ་འཇིགས་མེད་ཕུན་ཚོགས་གློ་བུར་ཞི་བར་གཤེགས་པའི་རྗེས་དྲན་དུ་ཕུལ་བ། མདོ་ཁམས་ཏྲེཤོད་མཎྜལ་ཐང་འདབས་ཀླུ་སྦྱིན་དགེ་བཤེས་ཆེན་མོའི་དྲུང༌། །གསུང་རབ་བདུད་རྩིའི་དགའ་སྟོན་མྱོང་སྐབས་གསེར་རྟ་མཁན་པོ་འཇིཊ་ཕུན་ཞེས། །གྲགས་པའི་མཚན་སྙན་རྣ་བར་ཐོས་ཀྱང་མཚན་དཔེའི་སྐུ་དངོས་མ་མཇལ་བར། །ལས་ཀྱིས་བསྐོས་པའི་རྡོག་སྣེ་རིང་པོ་དབུས་འགྱུར་འཕགས་པའི་ཡུལ་དུ་འཐེན། །ལོ་ཟླའི་ཕྲེང་བ་འགའ་ཞིག་བགྲངས་རྗེས་ལྷོ་ཕྱོགས་མོན་གྷོ་འདོད་རྒུའི་གླིང༌། །གོང་ས་ཆེན་པོའི་ཞབས་སོར་འཁོད་དུས་གསེར་རྟ་མཁན་པོ་ཕེབས་འདུག་ཅེས། །ལྷོ་རླུང་བསིལ་པོའི་དྲི་བཞོན་དང་འགྲོཊ་སྙན་པའི་གཏམ་བཟང་བརྡལ་བ་དང༌། །ལྷན་ཅིག་གང་ཁྱེད་གསུང་ཆོས་རྭ་བའི་ཁྲི་འུའི་སྒང་ན་བཞུགས་པ་མཇལ། །ཐེངས་གཅིག་མཇལ་བའི་སྐལ་བཟང་ཐོབ་ཀྱང་ཕྱག་དབང་ཙམ་ཡང་ཞུ་སྐལ་བྲལ། །གྲགས་པ་སྙན་མོ་རྣ་བར་སོན་ཀྱང་སྐུ་དངོས་སླར་ཡང་མཇལ་སྐལ་བྲལ། །ལེཊ་བཤད་དེབ་ཕྲེང་རྒྱུན་པར་མཐོང་ཡང་བཀའ་ལུང་མན་ངག་ཞུ་སྐལ་བྲལ། །རྒྱུ་མཚན་ཤེས་ནས་དད་པ་ཐོབ་ཀྱང་གུས་ཕྱག་ཙམ་ཡང་འབུལ་སྐལ་བྲལ། །ཁ་རྩངས་ཁྱེད་ཉིད་མཚན་དཔེའི་མཛེས་སྐུ་བསྙུན་གཞི་དྲག་པོས་གནར་ཚུལ་གྱིས། །བཅིངས་འགྲོལ་དམག་མིའི་སྨན་ཁང་ནང་དུ་རྒྱུ་རྐྱེན་ཇི་བྱས་མི་ཤེས་པར། །གློ་བུར་མི་མངོན་ཆོས་ཀྱི་དབྱིངས་སུ་སྐུ་ཚེ་འཕེན་པ་ཐིམ་སོང་ཞེས། །མི་སྙན་གཏམ་ངན་རླུང་ཡན་གཅིག་གིས་འཛམ་གླིང་ཧྲིལ་པོ་གཡོ་འགུལ་བྱས། །ཀྱེ་མ་ཀྱི་་ཧུད་ཁྱེད་ཀྱི་ཐུགས་བསྐྱེད་ནམ་མཁའི་ལམ་དང་འགྲོགས་པ་ལས། །རྨད་བྱུང་མཛད་བཟང་ཉི་མ་བྱེ་བའི་གཞན་ཕན་འཕྲིན་ལས་འོད་སྣང་གིས། །མཚོ་བཞི་གླིང་ལྔའི་འཛམ་གླིང་ཡངས་པོར་ལྷམ་མེ་ལྷན་ནེར་གསལ་བཞིན་དུ། །གློ་བུར་སྒྲ་གཅན་མུན་པའི་མཆེ་འོག་ཇི་ལྟར་བྱས་ནས་ཕེབས་པ་ལགས། །རི་ཁྲི་ཆུ་སྟོང་ཕན་ཚུན་འཛིངས་པའི་འཛམ་གླིང་ཤར་ནུབ་ཡངས་པོའི་ཁྱོན། །ཞབས་ཟུང་བཀྲིས་རེ་ཁ་དང་འགྲོགས་དམ་པའི་ཆོས་ཀྱི་དར་ཆེན་འཛུགས། །སྐྲ་དང་སྐད་ཡིག་ཤ་མདོག་མི་གཅིག་ཕྱོགས་མཐའི་རྒྱལ་ཁབ་དུ་མ་ཡི། །སྐལ་བཟང་སློབ་ཚོགས་ཁྲི་ཕྲག་དུ་མར་ཞི་བསིལ་བདུད་རྩིའི་བསྒོ་སྐལ་འགྱེད། །ཕྱག་ན་པདྨོའི་གསང་བ་གསུམ་དང་གང་ཁྱེད་བཞེད་དགོངས་གཅིག་ཏུ་འདྲེས། །ས་ཡ་དྲུག་གི་ལ་རྒྱའི་སྙིང་སྟོབས་སྙིང་གི་རྩ་དང་ལྷན་གཅིག་འཕར། །ཕྱོགས་ལས་རྣམ་རྒྱལ་དགའ་ལྡན་ཕོ་བྲང་མི་མངོན་སུམ་རྩེན་དབྱིངས་ན་བཏེཊ། །ཆོས་སྲིད་རང་དབང་གཙང་མའི་དར་ཆེ་སྙིང་སྟོབས་སྤོབས་པས་གྱེན་དུ་བསྒྲེངས། །གསལ་སྟོང་འཛིན་མེད་བདེ་སྟོང་ཟུང་མཇུག་སྤྲོས་བྲལ་ཕྱག་རྒྱ་ཆེན་པོ་དང༌། །གའུ་ཁ་སྦྱོར་དཀར་པོ་ཆིག་ཐུབ་དབུ་མའི་ལམ་དང་རྫོགས་ཆེན་སོགས། །གངས་ཅན་གསར་རྙིང་མཁས་གྲུབ་བྱེ་བའི་ཐུཊ་ཀྱི་དགོངས་པའི་མན་ངག་ཀུན། །ཐར་བའི་ལམ་དུ་འགལ་མེད་མཁྱེན་ནས་རིས་མེད་བསྟན་པའི་རྒྱལ་མཚན་འཆང༌། །ལེགས་བཤད་གསུང་གི་ཆ་ཤས་རེས་ཀྱང་སྐལ་བཟང་རྣ་བའི་དགའ་སྟོན་བསྐྲུན། །མཚན་དཔེའི་སྐུ་ཡི་བ་སྤུ་རེས་ཀྱང་འགྲོ་བའི་ཉེར་འཚེ་གདུང་བ་སེལ། །མཚན་གྱི་སྙན་པ་ཐོས་པ་ཙམ་གྱིས་རྣམ་དཀར་ས་བོན་སྐྲུན་མཛད་པའི། །ཟླ་བྲལ་དམ་པའི་སྐྱེས་ཆེན་ཁྱོད་འདྲ་འཇིག་རྟེན་འདི་ན་འབྱུང་བ་དཀོན། །དམར་པོའི་རླུང་འཚུབ་ལྡང་བའི་ཁྲོད་དུ་མི་རིགས་ལ་རྒྱའི་དར་ཆེན་འཛུགས། །སྐར་ལྔའི་དར་དམར་གཡོ་པའི་གསེབ་ནས་གངས་སེངས་དཀར་མོའི་ང་རོ་སྒྲོཊ། །མུན་པའི་ལྕགས་སྒྲོག་དོག་པོའི་ཀློང་དུ་བཤད་སྒྲུབ་བསྟན་པའི་སྒྲོན་མེ་སྦར། །རྒྱལ་སྲས་དཔའ་བོའི་སྐར་ཚོཊ་ཁྲོད་ན་རླབས་ཆེན་སྤྱོད་པའི་དཀྱིལ་འཁོར་རྫོཊ། །བླ་ཆེན་ཕལ་ཆེར་ཕྱི་རྒྱལ་ཕེབས་ནས་གསང་སྔགས་ཁྲོམ་བསྒྲགས་བྱེད་པའི་དུས། །ཚོང་པ་ཕལ་ཆེར་རྒྱ་ནག་རྒྱུགས་ནས་སྐུ་རྟེན་ནག་ཚོང་བརྒྱབ་པའི་དུས། །དམན་ཤར་ཕལ་ཆེར་གྲོང་ཁྱེར་འགྲིམས་ནས་རང་ལུས་ཚོང་རྫས་བྱེད་པའི་དུས། །ན་གཞོན་ཕལ་ཆེར་སློབ་གྲྭ་དོར་ནས་ཉལ་ཐ་ནག་པོ་འཐེན་པའི་དུས། །སྐུ་དྲག་མཐོན་པོའི་མདུན་ཅོག་སྒང་ནས་རྩ་དོན་རླུང་ལ་བསྐུར་བའི་དུས། །དྲུང་ཆེ་མཁས་པའི་ཡིག་སྣོད་ནང་དུ་ལྟོག་སྒོའི་ཡོལ་བ་ཕྱེ་པའི་དུས། །བླ་སྤྲུལ་མཐོན་པོའི་པང་ཁའི་ནང་དུ་རྒྱ་མོ་གཅེར་བུ་ཉར་བའི་དུས། །ཚོང་པ་རྒྱགས་པས་གསེར་སྐུ་བཙོངས་ནས་མོ་ཏྲ་ཏི་སི་གཏོང་པའི་དུས། ། གང་ཁྱེད་འཇོན་པོའི་གྲས་ལ་མ་ཞུགས་མདོ་ཁམས་གསེར་རྟ་འཛིན་མའི་ཁྱོན། །བསྟན་སྲིད་རིག་གཞུང་རྩ་བ་ཟུག་པའི་གཙུག་ལག་རིག་པའི་བསྟི་གནས་མཆོག ། བླ་རུང་ལྔ་རིག་ནང་བསྟན་སློབ་པའི་བསམ་འཕེལ་ནོར་བུའི་གླིང་ཡངས་པོ། །སྔོན་མེད་གསར་བསྐྲུན་གནང་བའི་མཛད་རྗེས་འཛད་མེད་ནམ་མཁའི་མཐའ་དང་འགྲོཊ། །མདོར་ན་གང་གི་རླབས་ཆེན་སྤྱོད་པས་མདོ་དབུས་འཛིན་མའི་ཁྱོན་ཀུན་ཏུ། །ལུགས་ཟུང་གཙུག་ལག་འོད་སྣང་གསལ་བའི་རྣམ་ཐར་གཙང་མའི་ཚུལ་འདི་འདྲ། །སྔོན་ཆད་མ་བྱུང་ད་ལྟར་མེད་ཅིང་ཕྱིས་ཀྱང་འབྱུང་བ་དཀོན་པས་ན། །ལྷོད་མེད་སེམས་ཀྱི་དད་པའི་མེ་ཏོག་སྙིམ་པའི་ཟོལ་གྱིས་ཁྱོད་ལ་ཕུལ། །གང་ཁྱེད་མཚན་དཔེའི་སྐུ་ཡི་ཕུང་པོ་མེ་ལྷའི་ཞལ་དུ་བསྟབས་ན་ཡང༌། ། ཟག་མེད་ཐུཊ་ཀྱི་དགོངས་པའི་ཆོས་སྐུ་ལོངས་སྤྱོད་རྫོཊ་པའི་དབྱིངས་ན་བཞེངས། །གྲགས་པ་སྙན་པོའི་མཚན་གྱི་ཨུཏྤལ་ཕྱོགས་ཀྱི་བུ་མོའི་རྣ་ལུང་མཛེས། །ས་ཆེན་འགྲམ་པའི་ཐིག་ལེ་ཟླུམ་པོར་འཕྲིན་ལས་བཟང་པོའི་ཞབས་རྗེས་ཕབ། །སྐྱེས་པ་ཕོ་ཡི་ལུས་སུ་སྐྱེས་ཀྱང་ཕོ་བླ་བཙོང་པའི་ཕོ་ཐ་འགའ། །དམར་ཆུང་སེམས་ལ་དམར་བའི་སྙིང་དོན་དམར་པོའི་རྒྱ་ལ་བསྐྱལ་སྲིད་ཀྱང༌། །ས་ཡ་དྲུག་གི་ས་ཁྱོན་དོན་དུ་ས་བཞིན་བརྟན་པའི་ཕོ་རབ་ཚོས། །སྐྱེས་ཆེན་དམ་པ་ཁྱེད་ཀྱི་མཛད་རྗེས་ནམ་ཡང་བརྗེད་པའི་སྐབས་མི་སྲིད། །ལེ་དབར་སྟོང་གིས་ཆོད་པའི་ལྷོ་ཕྱོགས་རྒྱ་གར་འཕགས་པའི་ཡུལ་གྲུ་ན། །རོ་དྲུག་འདུས་པའི་མིག་ཆུ་སྐྱུར་མོས་སྙིམ་པའི་མེ་ཏོག་བཀང་བྱས་ཏེ། །ཁྱོད་ཀྱི་རླབས་ཆེན་མཛད་པའི་ཚུལ་ལ་ཤེས་ནས་དད་པ་ཐོབ་པའི་བུ། །བེ་རི་སྨྱོན་པའི་གདུང་དབྱངས་འདི་ཉིད་བཞུགས་སྒར་དྷ་རམ་ས་ནས་ཕུལ། ། ཅེས་པ་འདི་ཡང་གངས་ཅན་པའི་བསྟན་སྲིད་རིག་གཞུང་དང་བཅས་པར་བསུབ་ཐབས་མེད་པའི་རླབས་ཆེན་མཛད་པའི་རྣམ་ཐར་བཟང་པོ་བདག་གིར་སྐྱོང་པ་གསེར་རྟ་མཁན་ཆེན་དམ་པ་ཞི་བར་བཤེགས་པའི་རྗེས་དྲན་ཚོགས་ཆུང་གིས་ཇི་ལྟར་བསྐུལ་གནང་མཛད་པ་བཞིན། དམ་པ་གང་དེར་ཤེས་ནས་དད་པ་ཐོབ་པ། གཙུག་ལག་སྨྲ་བ་བེ་རི་འཇིགས་མེད་ཀྱིས་དད་གདུང་དྲག་པོས་མཚམས་སྦྱར་ནས། རབ་བྱུང་བཅུ་བདུན་པའི་ཤིང་སྤྲེལ་དབྱུ་གུ་དཀར་ཕྱོགས་སྟོང་བ་གསུམ་པའི་སྤྱི་ལོ་ ༢༠༠༤ ཟླ་ ༡༠ ཚེས་ ༢༧ཚེས་བཟང་ལ་ཤར་མར་སྤེལ་བ་དགེ་ལེགས་འཕེལ། ། ། །༼ཚུར་ལ་གཟིགས་དང་མིག་ཆུས་མཆོད༽ཀྱི་ཐོག་ཏུ་བཀོད། ལྕགས་སྒྲོག་ལས་ཤོར་བའི་རྒྱ་སྟགཨ་ཀྱཱ་ཧོ་ཐོག་ཐུ་བློ་བཟང་ཐུབ་བསྟན་འཇིགས་མེད་རྒྱ་མཚོ་རིན་པོ་ཆེ་མཆོག་ལ་ཕུལ་བ། རྒྱལ་བ་གཉིས་པའི་ལྟེ་བའི་མཚལ་གྱིས་ཤིས་པ་སྒྲུབ་པའི་དགེ་མཚན་ལས། ། ལྗོན་པའི་ཤིང་ལས་བདེ་གཤེགས་སྐུ་བརྙན་འབུམ་ཕྲག་བཀྱེ་བའི་དགོན་དེ་ཡི། ། ལུགས་ཟུང་གསེར་གྱི་འཁོར་ལོ་ཟླུམ་པོ་གང་གི་ཕྱག་མཚན་བསྣམས་མཛད་པ། ། བློ་བཟང་ཐུབ་བསྟན་སྙིང་པོའི་དཔལ་གྱུར་མཁས་བཙུན་བཟང་པོའི་མགོན་དེ་མཆོད། མཚན་དཔེ་སྐུ་ཡི་རྒྱ་སེ་མེ་ཏོག་མདོ་སྨད་ཡུལ་ནས་འཁྲུངས་པའི་མོད། ། གོང་མའི་མཁྱེན་ཡོན་གེ་སར་དཔལ་གྱི་དྲི་བསུང་མངར་མོ་ཕྱོགས་ཀུན་བརྡལ། ། ལང་ཚོའི་འཕེལ་ཁ་དར་བའི་མོད་ལ་དབང་ཕྱོགས་ཉི་མ་དམར་པོ་ཡིས། ། བྲན་པའི་ལག་རིང་བསྙབས་ཐེངས་གཅིག་གིས་ལོ་འདབ་ཟེའུ་འབྲུ་ས་ལ་གཏོར། ། སླར་ཡང་སླུ་བྲིད་ལྕགས་ཐག་སྔོན་པོ་ལྡུམ་རའི་ཟོལ་དུ་བསྐྲུན་བྱས་ཏེ། ། མདོ་དབུས་འཛིན་མའི་སྐྱེས་ཆེན་ཕལ་ཆེར་ཧ་ལོའི་མེ་ཏོག་ཕྲེང་བ་གཡོགས། ། ཆོས་ཀྱི་རྒྱལ་མཚན་ས་ལ་བསྙིལ་ཏེ་ཡང་སྲིད་བརྩད་གཅད་བྱས་པའི་སྐབས། ། བདེན་པའི་ལོ་རྒྱུས་རྒྱབ་ཏུ་བོར་ཏེ་ཡང་སྲིད་རྫུན་མ་ཁྲི་འདོན་བྱས། ། ཏཱ་ལའི་རུ་ཚོགས་རྒོལ་རྡུང་དགོས་པའི་རྩ་ཚིག་གང་སར་འབྲུག་བཞིན་བསྒྲགས། ། མཆོག་སྤྲུལ་དགེ་འདུན་ཆོས་ཀྱི་ཉི་མ་རྐུན་མའི་རྫས་བཞིན་བཙོན་དུ་སྦས། ། ཆོལ་གསུམ་བོད་རིགས་ཀུན་གྱི་ཁ་ལ་སྨྲ་བ་བཅད་པའི་དྲ་རྒྱ་བཏབ། ། ལ་རྒྱ་མེད་པའི་བླ་སྤྲུལ་ཚོ་ལ་གོ་ས་མཐོན་པོའི་ཆོ་ལོ་གནང༌། ། དེ་ཚེ་ཁྱོད་ཀྱི་ཞུམ་པ་མེད་པའི་སྙིང་སྟོབས་གོ་ཆ་སྐུ་ལ་བགོས། ། གུང་ཁྲན་ཏང་གི་ཚོགས་འདུ་ནང་དུ་བདེན་པའི་གཏམ་གྱི་ང་རོ་སྒྲོགས། ། གོང་ས་མཆོག་གིས་ངོས་འཛིན་གནང་བའི་དགེ་འདུན་ཆོས་ཀྱི་ཉི་མ་ལ། ། པཎ་ཆེན་ཡང་སྲིད་ངོས་ལེན་དགོས་ཞེས་སྦ་གསང་མེད་པའི་དགོངས་འཆར་བཏོན། ཁ་རྩང་ཁྱོད་རང་ཀོང་ཏུང་བརྒྱུད་ནས་གནམ་གྲུ་ནང་དུ་སོང་བ་ཐོས། ། དེ་རིང་ཁྱོད་རང་ནུབ་ཕྱོགས་རྒྱལ་ཁབ་ཨ་རི་ཡུལ་དུ་སླེབས་པ་གོ ། འཁོན་འཛིན་སྙིང་ལ་རྨ་ཁ་མེད་ན་རང་ཡུལ་རྒྱབ་ལ་བཞག་དོན་ཅི། ། རྒྱལ་གཅེས་ལྷག་བསམ་སེམས་ལ་མེད་ན་རྒྱུས་མེད་མི་ཡུལ་འཁྱམས་དོན་གང༌། ། ཁྱོད་ཀྱི་ཐོབ་དང་གོ་ས་ཡོངས་རྫོགས་མཆིལ་མའི་ཐལ་བ་བཞིན་གཡུགས་ཏེ། ། མི་ཡུལ་ཕེབས་ནས་རང་ཡུལ་གནས་སྟངས་འཛམ་གླིང་ཡོངས་ལ་བསྒྲགས་པ་ན། ། གུང་ཁྲན་ཏང་གི་དཔོན་ངན་ཚོ་དང་རྒྱལ་འཚོང་སྐུ་དྲག་རྒན་པོ་ཚོའི། ། རྫུན་རྐུབ་རྫ་མའི་མཐིལ་བཞིན་བརྡོལ་བའི་ངོ་ཚའི་སྔོ་ལོ་དགུང་ལ་འཕྱར། ། སྐུ་དྲག་འགའ་ཞིག་ཨ་རིར་ཕེབས་ནས་བོད་དོན་རྡོག་པའི་འོག་ཏུ་བརྫིས། ། བླ་ཆེན་འགའ་ཞིག་ཨ་རིར་ཕེབས་ནས་འཛམ་བུ་གླིང་ལ་སྔོ་ལོ་འཕྱར། ། འཆལ་མོ་འགའ་ཞིག་ཨ་རིར་བསྐྱོད་ནས་ལུས་སྨད་བཙོང་བའི་ཕྱག་ལས་གནང༌། ། ཚོང་དཔོན་འགའ་ཞིག་ཨ་རིར་སོང་སྟེ་སྐུ་རྟེན་ནག་འཚོང་བརྒྱབ་ནས་བྲེལ། ། ཁྱེད་རང་ཨ་རིའི་ཡུལ་དུ་ཕེབས་ཤིང་ཨ་རིའི་ཡུལ་དུ་བཞུགས་པ་དེ། ། སྐྲ་ནག་མཛེས་མའི་ལང་ཚོ་དང་ནི་སྐྲ་སེར་ཡུལ་གྱི་ཁོར་ཡུག་དཔལ། ། ཨ་སྒོར་ལྗང་ཁུས་དངུལ་ཁུག་བརྒྱང་རྒྱུའི་རེ་དགོངས་བཅངས་པ་མ་ལགས་ཏེ། ། མི་རིགས་ལ་རྒྱ་སྙིང་ལ་བཅངས་ནས་མི་ཡུལ་སྐྱབས་བཅོལ་ལྷགས་པ་ལགས། ། རྡ་རམ་ས་ལའི་ཤིང་ནགས་གསེབ་ནས་རང་བཙན་སྐད་འབོད་བྱེད་མཁན་དང༌། ། མན་ཇུག་ཊི་ལའི་ཆང་ཁང་ནང་ནས་མི་རིགས་ལ་རྒྱ་བཤད་མཁན་ཚོ། ། རྒྱལ་གཅེས་དཔའ་བོའི་མཚན་སྙན་བཏཊ་ནས་གསར་འགྱུར་ཐོག་ཏུ་བཀོད་ཆོག་ན། །ལ་རྒྱའི་སྙིང་ཁྲག་སྙིང་ནས་འཕྱུར་བའི་དམ་པ་ཁྱོད་ལ་ལོས་བསྟོད་ལགས། ། རྐུབ་བཀྱག་མཐོན་པོའི་སྒང་ལ་བསྡད་ནས་ཁ་ལྕེ་བདེ་པོས་གཞན་སེམས་བསླུ། ། དྲུང་ཆེ་མཐོན་པོའི་མདུན་ཅོག་ཐོག་ནས་གཞུང་དངུལ་རྐུ་མ་བྱེད་མཁན་ཚོར། ། རླུང་འཕྲིན་ཐོག་ནས་གཞི་རྩ་མེད་པའི་གཏམ་བཟང་འདྲ་མིན་བཏང་ཆོག་ན། ། ངེས་དོན་དཔའ་བོའི་ཁྱུ་མཆོག་ཁྱོད་ལ་བསྟོད་པའི་སྙན་ཚིག་ལོས་འབྲི་ལགས། ། རྒྱལ་ཁབ་བཙོང་པའི་སྐུ་དྲག་ཚོ་དང་རང་ལུས་འཚོང་བའི་འཆལ་མོ་ཚོའི། ། རྐུབ་དང་ནུ་མར་བསྟོད་ར་བྱེད་པའི་སྙན་ཚིག་འདྲ་མིན་འབྲི་བ་ལས། ། ལུགས་ཟུང་གནས་ལ་གཟིགས་པ་ཡངས་པའི་སྐྱེས་མཆོག་དམ་པ་འདི་འདྲ་ལ། ། བསྔགས་བརྗོད་སྙན་ཚིག་འབྲི་བར་མཛོད་ཅེས་བེ་རི་སྨྱོན་པས་བསྐུལ་བ་ལགས། ། ལྷོ་ཕྱོགས་གྲོང་ཁྱེར་ཁགྱརྐྱངཇརྐྱཁམཐོ་སློབ་ཀྱི་ཉལ་ཁང་ཞིག་ནང་དུ་ ༢༠༠༡་༩་༡༦་གི་མཚན་མོར་བྲིས། ཨ་ཀྱཱ་ཧོ་ཐོག་ཐུ་བློ་བཟང་ཐུབ་བསྟན་འཇིགས་མེད་རྒྱ་མཚོ་རིན་པོ་ཆེ་མཆོག་ལ་ཕུལ་བའི་དགའ་བསུའི་སྙན་རྩོམ་ལྷན་བསྡེབས་༼ཙོང་ཆུའི་རླབས་སྒྲ༽ཐོག་བཀོད། དགེ་བའི་བཤེས་གཉེན་ཆེན་པོ་བློ་བཟང་སྐལ་ལྡན་གྱི་རྟོགས་པ་བརྗོད་པ་དད་པའི་མེ་ཏོག་ཅེས་བྱ་བ་བཞུགས་སོ། །བློ་ཆེན་རྒྱལ་བ་ཡོངས་ཀྱི་དགོངས་པའི་མཚོ། །བློ་གྲོས་འཇུག་པའི་ཧུབ་ཀྱིས་བཏུང་བ་ལས། །བློ་ལྡན་མཁས་རྒུ་དགྱེས་པའི་དཔྱིད་འཇོ་བ། །བློ་བཟང་རྒྱལ་བ་གཉིས་པས་དགེ་ལེགས་སྩོལ། །ཟུར་མིག་བརྡ་ཐབས་རྣོན་པོས་རྒྱལ་རྣམས་ཀུན། །དགའ་བཞིའི་མགྲོན་དུ་འགུག་པའི་ཕོ་ཉ་མོ། །གཟུང་འཛིན་སྒྲིབ་གཡོག་བྲལ་བའི་རྗེན་གཅེན་མ། །མཁའ་སྤྱོད་དག་པའི་དབྱིངས་ནས་གཟིགས་མོ་མཛོད། །བློ་ཆེན་རྒྱལ་བའི་མཛད་པ་བཟང་པོའི་འཕྲིན། །སྐལ་ལྡན་འགྲོ་བའི་དཔྱིད་དུ་འཇོ་བ་ཡི། །ངེས་དོན་མཁས་དང་གྲུབ་པའི་རྩེད་འཇོ་ཚུལ། །འདི་ན་དོན་ལྡན་ངག་གི་བརྗོད་པ་དབྱེ། །མགོན་ཁྱོད་མདོ་ཁམས་དབང་ཕྱོགས་རྟ་འུ་ཞེས། །དགེ་བཅུ་གཡང་དུ་འཁྱིལ་བའི་ཞིང་དེ་ན། །མཚན་དཔེའི་སྐུ་ཡི་མེ་ཏོག་བཞད་པའི་མོད། །ངོ་མཚར་ལྟས་བཟང་ལྷ་མིའི་དགའ་སྟོན་འགྱེད། །ན་ཚོད་སྐུ་ཡི་ལྗོན་པ་ཕྲ་ན་ཡང༌། །གོམས་པའི་བག་ཆགས་འདབ་སྟོང་གྲོལ་བ་ལས། །དམ་པའི་རང་རྟགས་མངར་མོའི་དྲི་བསུང་འབུམ། །མུ་མེད་ཕྱོགས་ཀྱི་འཁོར་ལོའི་ཁྱོན་ཀུན་བརྡལ། །བྱིས་པའི་དུས་ནས་རྣམ་དག་ངེས་འབྱུང་བློས། །འདོད་ཡོན་སྒྱུ་མའི་རོལ་རྩེད་དང་འགྲོགས་པའི། །སྲིད་བདེ་སྲིན་མོའི་འཛུམ་མདངས་ལ་སྐྲག་སྟེ། །དཀྱུས་རིང་སྤྱན་ཞགས་ཐར་བའི་ཞིང་དུ་བསྲེངས། །ཧོར་སྲས་ཆོས་རྗེའི་ཐུགས་བསྐྱེད་ཀཻ་ལ་ཤའི། །འཕྲིན་ལས་གངས་རྒྱུན་འཇུག་པ་ཉ་྄མཚོ་རུ། །པདྨོའི་མཚོ་ལ་འཁོར་ལོའི་ལག་ལྡན་དང༌། །སྐྱེད་མའི་ཚལ་ལ་བུང་བ་ཇི་བཞིན་འཇུག ། གཞི་གསུམ་ཁྲིམས་གྱིས་དུལ་བའི་ཆོས་སྡེ་དེར། །བསྟན་པའི་མཛེས་རྒྱན་དུ་མའི་ཞབས་བསྟེན་ནས། །ཡི་གེ་ཕྱི་མོ་ཆོས་སྤྱོད་བློ་འཛིན་ཆུས། །ཚེགས་མེད་ཐུགས་ཀྱི་བུམ་བཟང་ཡོངས་སུ་གཏམས། །བདུན་ལྷག་བཅུ་ཡི་བགྲངས་བྱའི་ཕང་པ་ནས། །འབད་པའི་དཀའ་སྤྱོད་དྲག་པོ་ལུྷར་བླངས་ཏེ། །ཞབས་ཟུང་བཀྲ་ཤིས་འཁོར་ལོའི་རེ་ཁཱ་ནི། །དབུས་འགྱུར་དམ་པའི་ཆོས་ཀྱི་ཞིང་སར་བསྒྱུར། །རྒྱན་དྲུག་མཁྱེན་རབ་གཅིག་ཏུ་བསྡུས་པའི་ཁམས། །ཟླ་མེད་དཔྱོད་ལྡན་མཁས་པ་དུ་མའི་ཞབས། །གདེངས་ཀ་ནོར་བུའི་ཏོག་གི་རྒྱན་བཀོད་དེ། །གསུང་རབ་རྒྱ་མཚོ་བརྩོན་པའི་རླབས་྄ཀྱིས་བསྲུབས། །རིགས་གསུམ་མི་ཡི་རྣམ་རོལ་གྲུབ་པའི་གཟུགས། །མཁྱེན་བརྩེ་ནུས་པའི་དཔལ་དུ་གྱུར་པ་ཡི། །སྐྱེས་ཆེན་དུ་མའི་ཞབས་ཀྱི་བུམ་བཟང་ལས། །དབང་བཞིའྀ་མན་ངག་རྣམ་བཞིའི་བདུད་རྩི་འཐུང༌། །གངས་ཅན་ལྷ་གཅིག་ཐུབ་བསྟན་རྒྱ་མཚོའི་སྡེའི། །ཐུགས་བསྐྱེད་སྣ་ལྔའི་འཇའ་ཡི་གུར་ཁྱིམ་ནང༌། །ཡོངས་རྫོགས་བསྙེན་པར་རྫོགས་པའི་ཁྲིམས་མནོས་ཏེ། །ངེས་དོན་ཐུབ་པའི་རྒྱལ་ཚབ་ཆེན་པོར་གྱུར། །ཟ་ཧོར་རྒྱལ་སྲས་བྷོ་དྷི་ས་ཏྭ་དང༌། །ཞི་དུལ་སྤྱོད་པ་མཆོག་གྱུར་ཉེ་བར་འཁོར། །བཅས་དང་རང་བཞིན་ཉེས་པས་མ་གོས་པ། །གང་ཁྱོད་ཕན་ཚུན་རྣམ་པར་འགལ་བ་ཙམ། །དགའ་ལྡན་ཕྱོགས་ལས་རྣམ་པར་རྒྱལ་བའི་གླིང༌། །མཁས་མང་ཁྲི་ཕྲག་ཚོགས་པའི་རྡོ་གཅལ་ཁར། །ལུང་རིགས་མན་ངག་བསྲེགས་བཅད་དརྡར་བ་ཡིས། །ཞིམ་པ་མེད་པར་སེངྒེའི་ང་རོ་སྒྲོགས། །དེ་ཚེ་སྡེ་འདིའི་གཟུར་གནས་མཁས་རྒུ་ཡི། །བཀྲ་ཤིས་གཡས་སུ་འཁྱིལ་བའི་མགྲིན་པའི་དུང༌། །མཉམ་དུ་སྡེབ་པའི་བསྔགས་པའི་དབྱངས་སྙན་ནི། །ཕྱོགས་ཀྱི་བུ་མོའི་ཐོས་འཛིན་རྒྱན་དུ་ལྷངས། །ཐུགས་བསྐྱེད་ཉི་འོད་རྣོན་པོས་འབིགས་པ་ན། །འཕྲིན་ལས་འདབ་མ་གྲོལ་བ་དངོས་པོའི་གཤིས། །དེ་སླད་གང་གི་ཞབས་ཟུང་འཁོར་ལོ་ཡིས། །བཀྲ་ཤིས་རེ་ཁཱ་མདོ་ཁམས་སྒང་དུ་བཀོད། །དད་སྟོབས་དབྱར་གྱི་བཞིན་རས་དང་འགྲོགས་པའི། །གཞིས་ཀྱི་སེར་སྐྱ་སྟོང་ཕྲག་ལ་ཉེ་བས། །ཕེབས་བསུའི་རླབས་ཀྱི་གཉེར་མ་འཁྲུགས་པ་ཡིས། །ས་ཆེ་འགྲམ་པའི་ཐིགས་ལེ་སྣུམ་པོར་བྱས། །རྣམ་བཞི་འཕགས་པའི་རིགས་ཀྱི་མཐུ་བརྟས་ཏེ། །ངན་ངོན་བཞི་ཡི་འཚོ་བའི་སྲུབ་ཀ་ནས། །དཔྱོད་འཇོག་ཟུང་དུ་འབྲེལ་བའི་སྒཽམ་སྟོབས་ཀྱིས། །སྒྲུབ་རྒྱུད་བསྟན་པའི་རྒྱལ་མཚན་བླ་ན་འདེགས། །ལ་ཕྱི་གངས་དང་སྨིན་དྲུག་རྫ་རི་ཁྲོད། །ཐོས་པ་དགའ་དང་ཚེ་དབང་ནོར་བུ་བཞིན། །གང་ཁྱོད་ཀུན་འབྱམས་དབེན་པའི་རི་ཁྲོད་དུ། །ཤིས་པ་སྒྲུབ་པའི་ཞབས་རྗེས་རི་མོ་ཕབ། །ཕྲ་རགས་རྣལ་འབྱོར་གོམས་པའི་ཀྱོ་བ་ཡིས། །ལས་བཞི་ཐུན་མོང་གྲུབ་པའི་མཐུ་བཀུག་ཅིང༌། །ཐུན་བཞིའི་གནམ་རུ་འཁྱོག་པོའི་རྩ་ཁམས་ནས། །དྷཱུ་ཏིའི་ཉག་ཕྲན་གློག་དང་ལྷན་ཅིག་བསྲིངས། །རོ་རྐྱང་རྒྱུ་བའི་ལམ་བུ་བཀག་པ་དང༌། །རླུང་སྔགས་རྡོ་རྗེ་བཟླས་པའི་འཁོར་ལོ་ཡིས། །འདབ་བརྒྱད་སྙིང་གིེ་་རྩ་མདུད་གྲོལ་བའི་འཕྲུལ། །མི་ཕྱེད་བརྩོན་པའི་རླུང་ཤུགས་དྲག་ཏུ་བསྐྱོད། །དེ་ཚེ་གཟུང་འཛིན་ན་བུན་དབྱིངས་སུ་ཡལ། །དཔེ་དང་དོན་གྱི་འོད་གསལ་ལས་བྱུང་བའི། །བདེ་སྟོང་ཟུང་དུ་འཇུག་པའི་འོད་སྣང་གསལ། །སྐུ་གསུམ་ནོར་བུའི་མཛོད་ཀྱི་སྒོ་འཕར་ཕྱེས། །རྒྱལ་ཀུན་བརྩེ་ཆེན་རྣམ་འཕྲུལ་གྲུ་འཛིན་མགོན། །མཚན་དཔེའི་ཟླ་གཞོན་ཕྱོགས་འདིར་འཛུམ་པའི་སྐབས། །དྲུག་ཅུའི་དབྱངས་ཀྱིས་སྡེ་འདིར་འཆད་ཉན་སྲོལ། །འཛུགས་པའི་སྐལ་བཟང་འོད་སྣང་ཁྱོད་ལ་འཇོ། །མདོ་ཁམས་མཁས་གྲུབ་བྱེ་བའི་རབ་དང་ཕུལ། །བློ་བཟང་དཔལ་དང་ལྡན་པའི་རིང་ལུགས་བསྟན། །འཛིན་མཁས་སྙན་གྲགས་འབར་བའི་ལེགས་བཤད་རྣམས། །སྡེ་འདིའི་འཆད་ཉན་བྱེད་པའི་རྟེན་དུ་སྐྲུན། །ལུང་རིགས་གཤོག་དྲུག་དར་བའི་གསེར་མིག་ཉ། །འབུམ་ཕྲག་གཅིག་ཏུ་འཕྱུར་བ་རོལ་བའི་མཚོ། །གསེར་སྦྱངས་རིང་ལུགས་འཆང་བའི་དགོན་སྡེ་དེར། །བཤད་སྒྲུབ་རླབས་ཕྲེང་གཡོ་བས་ཤིས་པ་སྒྲུབ། །ཀྱེ་མ་ས་སྟེང་དམྱལ་བའི་ལས་མཁན་གང༌། །དུས་ཀྱིས་རྒུད་པའི་རང་མཚང་ཆུ་བཞིན་བརྡོལ། །ངོ་རྒོལ་བཞི་ཡི་མེ་ལྕེ་དགུང་ལ་མཆེད། །རིག་གནས་གསར་བརྗེའི་རླུང་འཚུབ་ཀུན་ནས་ལྡང༌། །ཆག་ཆག་རྡོར་བརྡེབས་འཚིག་འཚིག་མེ་ལ་སྲེགས། །མཁོ་མཁོ་རྒྱ་མཛོད་བསྡུས་པའི་སྨུག་ཀློང་ཁྲོད། །གང་ཁྱོད་མཚོན་དཔེའི་སྐུ་ཡི་ཟླ་གཞོན་ཡང༌། །མ་རུངས་སྒྲ་གཅན་མུན་པའི་ཁ་རུ་ཚུད། །མི་བསད་རྟ་སྒྲིལ་བྱས་པའི་ལག་དམར་དང༌། །རྐུན་འཕྲོག་གཡོ་རྫུན་ཉེས་པ་མ་བསགས་པར། །མུན་པའི་ཁུང་བུ་ནང་དུ་ཡིབས་དགོས་པ། །ཀྱེ་མ་ཅི་ཞིག་བྱས་པའི་ལས་འབྲས་སམ། །དོན་གྱི་བདག་པོའི་ཐུགས་བསྐྱེད་རླུང་ཤུགས་ཀྱིས། །དུས་ཀྱི་སྤྲིན་ནག་དབྲལ་བའི་སྲུབ་ཀ་ནས། །གུ་ཡངས་སྲིད་ཀྱི་གོ་སྐབས་དང་བསྟུན་ནས། །སླར་ཡང་བསྟན་པའི་མེ་རོ་ཁྱོད་ཀྱིས་གསོས། །རིགས་ཀྱི་ལ་རྒྱ་སྙིང་ལ་ཞུགས་པའི་བུར། །ཟུངས་ཁྲག་དྲོན་མོའི་རྒྱུན་དང་ལྷན་གཅིག་དུ། །བྷོ་ཊའི་ཆོས་དང་གཙུག་ལག་རིག་པའི་རྒྱུན། །དམར་ཆུང་སྙིང་གི་དབུས་སུ་བསྐྱིལ་བར་མཛད། །སྲིད་པའི་རང་མཚང་འཁྲུགས་པའི་རླུང་ནག་གིས། །རྨངས་ནས་བསྒྱེལ་བའི་ཉ་མཚོ་གཙུག་ལག་ཁང༌། །ཆོས་འབྱོར་སྤྲིན་གྱི་མེ་ཏོག་འཇོ་བ་ལས། །བཀོད་ལེགས་ལྷ་ཡི་ཞིང་ཁམས་འདྲ་བར་བསྒྱུར། །ངེས་འབྱུང་རླུང་གིས་གཡོ་བའི་ཐར་འདོད་ཁྱུ། །བརྒྱ་ཕྲག་གཅིག་ཏུ་ཚོགས་པའི་ཤམ་བུ་ལ། བསླབ་གསུམ་ནོར་བུའི་ཏོག་གིས་མཛེས་བྱས་ཏེ། །ཐུབ་བསྟན་ཁང་བཟང་དབུས་ན་མངོན་པར་འཚེར། །འབུམ་ཕྲག་བསོད་ནམས་ཟོང་གིས་ཉེར་བསྒྲུབས་པའི། །སྔོན་མེད་གསར་དུ་བསྐྲུན་པའི་རྟེན་གསུམ་གྱི། །བྱིན་རླབས་འོད་ཀྱི་ཚན་ཁ་རྣོན་པོ་ཡིས། །འབྱོར་ལྡན་བསོད་ནམས་གསག་པའི་ཞིང་ས་གཤིན། །མ་སྨད་ངེས་འབྱུང་རོལ་བའི་མཚོ་ཆེ་ཡངས། །རྣམ་དག་སེམས་བསྐྱེད་གསེར་རིའི་ཕྲེང་བ་མཛེས། །ཡང་དག་ལྟ་བའི་བང་རི་མངོན་པར་མཐོ། །གསུམ་ལྡན་འཕགས་ཆེན་དམ་པ་ཁྱོད་འདྲ་དཀོན། །མཁྱེན་པའི་ཉི་འོད་ཤེས་བྱ་ཀུན་ལ་འཇུག ། རྗེས་བརྩེ་ཟླ་གཞོན་ལུས་ཅན་ཡོངས་ལ་མཉམ། །ནུས་པའི་ཐོག་ལྕེ་སྒྲིབ་གཉིས་དགྲ་ལ་རྣོ། །གསུམ་ལྡན་སྐྱེས་མཆོག་དམ་པ་ཁྱོད་འདྲ་དཀོན། །ཕྱི་ཡི་ཀུན་སྤྱོད་ཉེ་བར་འཁོར་བཞིན་དུལ། །ནང་གི་རྟོགས་པ་སཱ་ར་ཧ་ལྟར་མཐོ། །གསང་བའི་མན་ངག་མདོ་སྔགས་འགལ་མེད་མཁྱེན། །གསུམ་ལྡན་རྡོ་རྗེ་འཛིན་པ་ཁྱོད་འདྲ་དཀོན། །འཆད་ན་ཟབ་རྒྱས་གཞུང་གི་དགོངས་དོན་འབྱེད། །རྩོད་ན་དཀའ་གནད་འབྱེད་པའི་རིགས་ལམ་རྣོ། །རྩོམ་ན་སྡེབ་ལེགས་ཚིག་གི་སྒྱུ་རྩལ་སྙན། །གསུམ་ལྡན་མཁས་པའི་ཁྱུ་མཆོག་ཁྱོད་འདྲ་དཀོན། །ངུར་སྨྲིག་མཛེས་སྐུ་གསེར་གྱི་རི་བཞིན་བརྗིད། །གསུང་གི་འཕྲིན་ལས་ནམ་མཁའི་མཐའ་དང་མགྲོགས། །ཐུགས་ཀྱི་མཁྱེན་བརྩེ་ཉི་ཟླའི་འགྲོས་དང་མཉམ། །གསུམ་ལྡན་བཤེས་གཉེན་དམ་པ་ཁྱོད་འདྲ་དཀོན། །ཐོས་པ་རྒྱ་མཚོའི་གཏིང་མཐའ་གཞལ་དུ་མེད། །བསམ་པའི་རླབས་ཀྱི་རྩེད་འཇོ་ཅི་ཡང་རྒོད། །སྒོམ་པ་འདོད་འཇོ་བསམ་འཕེལ་ནོར་བུས་གཏམས། །གསུམ་ལྡན་གདེངས་ཅན་དབང་པོ་ཁྱོད་འདྲ་དཀོན། །སྨིན་བྱེད་བསྐྱེད་པས་ལས་བཞིའི་དངོས་གྲུབ་བརྙེས། །གྲོལ་བྱེད་རྫོགས་པས་སྙིང་གི་རྩ་འདབས་གྲོལ། །སྐུ་ཐུགས་ཟུང་དུ་འཇུག་པའི་ལྷན་སྐྱེས་རྩལ། །གསུམ་ལྡན་གྲུབ་པའི་དབང་ཕྱུག་ཁྱོད་འདྲ་དཀོན། །གང་ཁྱོད་ཞིང་འདིའི་གདུལ་བྱ་རྫོགས་པ་ན། །ཁ་བའི་མེ་ཏོག་འཕུར་བའི་ཞིང་ཁམས་ནས༌། །མ་སྒྲིབ་དཀྱུས་རིང་གཡོ་བའི་སྤྱན་ཞགས་ཟུང༌། །འོག་མིན་བདེ་ཆེན་དག་པའི་ཞིང་དུ་གཏད། །དེ་ཚེ་གང་གིས་རྗེས་སུ་བཟུང་བ་ཡི། །དད་ལྡན་འབུམ་གྱི་ཆོ་ངེ་འབྱིན་པའི་སྒྲ། །དབྱིག་གི་བློ་གྲོས་མ་དང་ལྷན་ཅིག་འདར། །སེམས་མེད་གནམ་གྱི་མཆི་མའི་ཆར་རྒྱུན་འཇོ། །གང་ཁྱོད་དག་པའི་ཞིང་དུ་གཤེགས་ན་ཡང༌། །མ་སྨད་འཕྲིན་ལས་ནམ་མཁའི་མཐའ་དང་འགྲོགས། །ཐུགས་བསྐྱེད་བཙན་པོའི་དམ་བཅའ་མ་བསྙེལ་བར། །མཆོག་གི་སྤྲུལ་པ་སླར་ཡང་བྱོན་པ་ལེགས། །ས་ཆེན་འདི་ཉིད་ཤོག་གུ་ལ་བསྒྱུར་ཏེ། །རྒྱ་མཚོ་ཡོད་ཚད་སྣག་ཚ་བྱས་ན་ཡང༌། །མགོན་པོ་གང་གི་རྣམ་པར་ཐར་པའི་རིས། །ཆ་ཤས་ཙམ་ལས་རྫོགས་པར་བརྗོད་ནུས་མིན། །འོན་ཀྱང་རྒྱ་མཚོའི་ཆུ་ལས་ཆུ་ཐིགས་དང༌། །ལྷུན་པོའི་སྤོ་ལས་ཕྲ་རབ་རྡུལ་ཕྲན་ཙམ། །བརྗོད་པའི་ངལ་བ་བརྟེན་འདིས་འགྲོ་བ་ཀུན། །དམ་པའི་རྣམ་ཐར་འཆང་བའི་རྒྱུར་གྱུར་ཅིག ། རབ་བྱེད་དད་པའི་མེ་ཏོག་ཕྲེང་བ་འདི། །རིག་པའི་གྲོགས་པོ་རྟ་འུ་ཆོས་མཛད་ཀྱིས། །སྐུལ་ཚིག་སྙིམ་པའི་མེ་ཏོག་བཏེགས་པ་ལས། །སྡེབ་ལེགས་ཚིག་གི་བསྲད་བུར་འདི་བཞིན་བརྒྱུས། །སྙན་ཚིག་འཁྱོགས་པོའི་གནམ་རུ་མ་བཀུག་པར། །ངོ་མཚར་བརྗོད་དོན་གཏམ་གྱི་སྒྲོ་ལྡན་འདི། །འཇིགས་མེད་ཚིག་སྦྱོར་སྨྲ་བ་ངག་གི་དབང༌། །དབྱངས་ཀྱི་རྒྱལ་མོ་དགྱེས་པ་སྐྱེད་དེས་སྤེལ། །ཅེས་བཀའ་བདམས་བསྟན་པའི་མཛེས་རྒྱན་དགེ་བའི་བཤེས་གཉེན་ཆེན་པོ་མདོ་རམས་པ་བློ་བཟང་སྐལ་ལྡན་དཔལ་བཟང་པོ་མཆོག་གི་བསྔགས་པ་བརྗོད་པ་དད་པའི་མེ་ཏོག་ཞེས་པ་འདི་ནི། ལུགས་གཉིས་གནས་ལ་གཟིགས་པ་ཡངས་པ་རྟ་འུ་ཆོས་མཛད་ཕུན་ཚོགས་ཀྱིས་ནན་གྱིས་སྐུལ་བ་ལྟར། ནོར་རྒྱུན་མའི་གསེར་རྐྱལ་ལ་གྱེས་མཇལ་ཞུས་ནས་དབྱངས་ཅན་མའི་བྲང་གཞུང་ལ་འགྲམ་པ་སྦྱར་བ་ལས། རྒྱ་བོད་ཀྱི་གཙུག་ལག་ཤེས་བྱ་རིག་པའི་གནས་ཕལ་བོ་ཆེ་ལ་འཆད་རྩོད་རྩོམ་པའི་བློ་འོད་འཕྲོ་བའི་སྤོབས་པ་ཅུད་ཟད་དགེ་བའི་སྙན་ངག་པ་བེ་རི་འཇིགས་མེད་དམ་བརྡ་སྤྲཽད་ཀུན་བཤདཀྱི་མིང་དུ་ངག་དབང་དབྱངས་ཅན་དགྱེས་པའི་བློ་ལྡན་དུ་འབོད་པས། རབ་བྱུང་བཅུ་བདུན་པའི་སྣ་ཚོགས་དབྱིག་གི་སྤྱི་ལོ་༢༠༠༡ལྷ་བབ་དཀར་ཕྱོགས་རྫོགས་པ་གསུམ་པའི་ཉིན་རང་ཤག་ལྔ་རིག་ནོར་བུའི་ལྡིང་ཁང་དུ་སྦྱར་བ་དགེ་ལེགས་འཕེལ། ། ། །༼དགེ་བའི་བཤེས་གཉེན་ཆེན་པོ་མདོ་རམས་པ་བློ་བཟང་སྐལ་ལྡན་དཔལ་བཟང་པོའི་རྣམ་ཐར་སྐུ་གསུམ་རྒྱ་མཚོར་འཇུག་པའི་གྲུ་རྫིངས་༽ཀྱི་མཇུག་ཏུ་བཀོད།
སྤུར་རྒྱལ་ཐོག་མ་གཉའ་ཁྲི་བཙན་པོ་(སྤྱི་ལོའི་སྔོན་གྱི་417-345)ནི་བོད་ཀྱི་ཡ་གྱལ་སྤུ་བོའི་ཡུལ་ཏེ་ད་ལྟ་བོད་རང་སྐྱོང་ལྗོངས་ཀྱི་སྤོ་བོ་རྫོང་དང་ཉིང་ཁྲི་རྫོང་གི་ཁྱབ་ཁོངས་ནས་བྱོན་པར་མངོན། སྐུ་ནར་སོན་པ་དང་ཐུགས་རྒྱུད་གྱོང་ཞིང་སྟོབས་རྩལ་ཆེ་སྟབས་ཡུལ་དཔོན་དང་འཐབ་འཛིང་བྱས། མཐར་སྤུ་བོ་ནས་ཡུལ་བུད་དེ་བོད་དུ་ཕྱིན། ལམ་བར་དུ་བོད་ཀྱི་རྒྱལ་ཕྲན་གྱི་གཉའ་གནོན་འོག་ནས་བྲོས་བྱོལ་བྱས་དེ་མགོན་དང་དཔུང་གཉེན་བཙལ་བའི་བོད་མི་ཁག་གཅིག་དང་འཕྲད་པ་དེ་དག་དང་བསྡོངས་ནས་བོད་ཡུལ་དུ་ཕྱིན། ཐོག་མར་བོད་ཀྱི་རྒྱལ་ཕྲན་དེ་ཉིད་དབང་དུ་བསྡུས། སྤྱི་ལོའི་སྔོན་གྱི་360 ལོར་བོད་ཀྱི་རྒྱལ་པོ་ཐོག་མ་གྱུར། སྐུ་མཁར་ཡུམ་བུ་བླ་སྒང་བརྩིགས། སུམ་པའི་དཔོན་པོ་ཨ་ཡོངས་རྒྱལ་བ་བཏུལ། སྣུབས་རྗེ་སྲིད་པ་རྒྱལ་ཕྲན་འབངས་སུ་བསྡུས་པས་མཚོན་བོད་འབངས་བདེ་ལ་བཀོད། དཔལ་འབྱོར་གོང་འཕེལ་དུ་བཏང༌། མི་རྣམས་དམག་འཁྲུག་དང་མུ་གེའི་སྡུག་བསྔལ་ལས་སྐྱོབ། བོན་བསྒྱུར་ནས་ཤེས་རིག་གོང་དུ་སྤེལ་བ་དང༌། ཞང་ཞུང་སོགས་རྒྱལ་ཕྲན་འགའ་མ་གཏོགས་རྒྱལ་ཕྲན་སིལ་མ་རྣམས་དབང་འོག་ཏུ་བཅུག་སྟེ་བོད་ཡུལ་དུ་ཐོག་མར་གཅིག་གྱུར་གྱི་རྣམ་པ་བྱུང་ བོད་ཀྱི་བཙན་པོ་ཞེས་པའི་མཚན་སྙན་ཐོག་མར་བཞེས། མཆན་ཁེབས་ཀྱི་བློན་ཆེན་ལ་ལྷོ་དང་སྙགས་གཉིས་ཀྱིས་བྱས། བོན་པོ་མཚེ་མི་སྨུ་རྒྱལ་དང༌། ཙོ་མི་ཕྱག་གར་གཉིས་སྐུ་གཤེན་དུ་བསྟེན། ཕྱིང་བ་སྟག་རྩེར་ཕེབས་ཏེ་ཁྲིམས་དང་ལས་ཀའི་སྒྲིག་གཞི་བཟོས།
༡ སྟབས་བདེའི་བྱ་བར་བསམ་བློ་རྙོག་དྲ་ཚ་པོ་བཏང་ཚེ། ཁྱབ་ཚུལ་གསར་པ་རྙེད་ཐུབ་པ་དང། སྣང་ཚུལ་རྙོག་འཛིང་ཅན་ལ་སྟབས་བདེའི་ལྟ་ཚུལ་འཛིན་ཕྱིན། ཆོས་ཉིད་གསར་པ་རྟོགས་ཐུབ་པའོ། །
ལྕགས་ཕག་ཆུ་བྱི་ཆུ་གླང་སྐོར་སྔ་རྗེས་སུ། རང་རེ་ནང་སྐོར་རྣམས་ལ་འཇམ་མགོན་ཀོང་སྤྲུལ་ཡོན་ཏན་རྒྱ་མཚོ་ནས་ཀཿཐོག་མཁན་ཉ་བླ་ཨ་སྟོབས་སམ་ཐུབ་བསྟན་རྒྱལ་མཚན་འོད་ཟེར། ཁྱུང་སྤྲུལ་པདྨ་ཕྲིན་ལས་རྒྱ་མཚོ། འཛི་སྒར་ཀོང་སྤྲུལ་བློ་གྲོས་རབ་འཕེལ་ལས་བརྒྱུད་པའི་རིན་ཆེན་གཏེར་མཛོད་ཀྱི་དཔེ་རྒྱུན་གང་ཡོད་དང་། རྫ་དཔལ་སྤྲུལ་འཇིག་མེད་ཆོས་ཀྱི་དབང་པོ་ནས། སྨྱོ་ཤུལ་ལུང་རྟོགས་བསྟན་པའི་ཉི་མ་དང་། དཔལ་ཡུལ་པད་ནོར་སྤྲུལ་སྐུ་སོགས་ནས། འཇམ་དབྱངས་བློ་གྲོས་རྒྱ་མཚོའམ་ཁྱུང་སྤྲུལ་རིན་པོ་ཆེར་བརྒྱུད་པའི་ཀློང་ཆེན་སྙིང་ཐིག་དུམ་གཉིས་མ། གཞན་ཡང་མཆོག་གླིང་གཏེར་གསར་ཆོས་སྐོར། འཇུ་མི་ཕམ་ཕྱོགས་ལས་རྣམ་རྒྱལ་གྱི་གེ་སར་རྡོ་རྗེ་ཚེ་རྒྱལ་སྒྲུབ་སྐོར་སོགས་དབང་ལུང་ཟབ་ཁྲིད་མང་པོ་དང་། རྗེ་ཉིད་ཀྱི་དགོངས་གཏེར་ཧཱུྃ་ནག་སྙིང་ཐིག་གི་སྨིན་གྲོལ་ཡོངས་རྫོགས། ད་དུང་ཐུན་མོང་སྨན་རྩིས་རིག་གནས་སློབ་སྟོན་གྱི་བཀའ་དྲིན་ཆེན་པོས་ཁྱབ་པར་མཛད། གཞན་ཡང་བསྟན་འགྲོའི་དུས་རིམ་དགོངས་གཏེར་གསར་ཕབས་ཀྱིས་ལས་སྦྱོར་ལོ་ནར་མར་མཛད།
རྨོངས་པའི་འགྲོ་ལ་ཐུགས་རྗེ་ལྷག་པར་འཇུག །སྡིག་པོ་ཆེ་ལ་རྗེས་སུ་ལྷག་པར་འཛིན། །གདུལ་དཀའི་ཁམས་ལ་ཐབས་མཁས་ལྷག་པར་སྟོན། །མཚུངས་མེད་བླ་མའི་ཞབས་ལ་ཕྱག་འཚལ་ལོ། །དེ་ནས་འདའ་ཀ་མའི་མན་ངག །འཕོ་བ་མ་བསྒོམས་སངས་རྒྱས་ཀྱི་ཁྲིད་ནི། སྤྱིར་འཕོ་བ་ལ་དབྱེ་ན་ལྔ་སྟེ། རབ་ཆོས་སྐུ་ལྟ་བ་རྒྱས་འདེམས་ཀྱི་འཕོ་བ། འབྲིང་ལོངས་སྐུ་བསྐྱེད་རྫོགས་ཟུང་འཇུག་གི་འཕོ་བ། ཐ་མ་སྤྲུལ་སྐུ་ཚད་མེད་ཐུགས་རྗེའི་འཕོ་བ། ཐ་མ་ལ་འདུ་ཤེས་གསུམ་ལྡན་གྱི་འཕོ་བ། གཤེན་པོ་རྗེས་འཛིན་ཐུགས་རྗེ་ལྕགས་ཀྱུའི་འཕོ་བ་དང་ལྔ་ཡོད་དེ། རབ་ཆོས་སྐུའི་འཕོ་བ། དེ་ལ་དང་པོར་རབ་ཆོས་སྐུ་སྟ་བརྒྱས་འདེབས་ཀྱི་འཕོ་བ་ནི། ཚེ་འདེར་གནས་ལུགས་མ་བཅོས་པའི་ལྟ་བ་མ་ནོར་བརྒྱུད་ལ་སྐྱེས་ཤིང་གོམས་འདྲིས་བྱེད་པ་རྣམས། འཆི་ཁའི་ཚེ་ཀ་དག་ཁྲེགས་ཆོད་ཀྱི་གསང་ལམ་ནས་དབྱིངས་དང་རིག་པའི་གནད་ལ་བརྟེན་ཏེ་ཆོས་སྐུའི་ཀློང་དུ་འཕོ་བ་དེ་ཡིན། འབྲིང་ལོངས་སྐུའི་འཕོ་བ།འབྲིང་ལོངས་སྐུ་བསྐྱེད་རྫོགས་ཟུང་འཇུག་གི་འཕོ་བ་ནི། བསྐྱེད་རྫོགས་དབྱེར་མེད་ཀྱི་རྣལ་འབྱོར་གོམས་འདྲིས་བྱས་ཤིང་སྒྱུ་མ་ལྟ་བུའི་ལྷ་སྐུ་ལ་རྩལ་འབྱོངས་པ་དག་འཆི་བའི་ཚེ་བར་དོ་འཁྲུལ་པའི་སྣང་བ་འཆར་བ་དང་མཉམ་དུ་ཟུང་འཇུག་ཡེ་ཤེས་ཀྱི་སྐུར་འཕོ་བ་དེ་ཡིན། ཐ་མ་སྤྲུལ་སྐུའི་འཕོ་བ། ཐ་མ་སྤྲུལ་སྐུ་ཚད་མེད་ཐུགས་རྗེའི་འཕོ་བ་ནི། གསང་སྔགས་སྨིན་བྱེད་ཀྱི་དབང་ཐོབ་ཅིང༌། དམ་ཚིག་ལ་སྐྱོན་མ་ཞུགས། བསྐྱེད་རྫོགས་མོས་པ་བྱེད་ཅིང་བར་དོའི་གདམས་ངག་དང་ལྡན་པ་རྣམས། ཇི་སྐད་དུ། མངལ་སྒོ་དགག་ནས་རུ་ལོག་དྲན་པར་བྱ། །སྙིང་རུས་དག་སྣང་དགོས་པའི་དུས་གཅིག་ཡིན། །ཞེས་གསུངས་པ་ལྟར། མ་དག་པའི་མངལ་སྒོ་ངན་པ་བཀག་ཅིང༌། སྙིང་རྗེ་ཆེན་པོའི་འཕེན་པ་དང༌། སྐྱེ་བ་སྤྲུལ་པའི་ལམ་ཁྱེར་ལ་བརྟེན་ནས་ཞིང་དག་པའི་སྐྱེ་གནས་སུ་འཕོ་བ་དེ་ཡིན། ཐ་མལ་པ་འདུ་ཤེས་གསུམ་ལྡན་གྱི་འཕོ་བ། ཐ་མལ་པ་འདུ་ཤེས་གསུམ་ལྡན་གྱི་འཕོ་བ་ནི། རྩ་དབུ་མ་ལ་ལམ་གྱི་འདུ་ཤེས། སེམས་རྣམ་ཤེས་ཀྱི་ཐིག་ལེ་ལམ་མགྲོན་པོའི་འདུ་ཤེས། གནས་བདེ་ཆེན་དག་པའི་ཞིང་ལ་འགྲོ་སའི་འདུ་ཤེས་བྱས་ཏེ་འཕོ་བ་ཡིན། གཤིན་པོ་རྗེས་འཛིན་གྱི་འཕོ་བ། གཤིན་པོ་རྗེས་འཛིན་ཐུགས་རྗེ་ལྕགས་ཀྱུའི་འཕོ་བ་ནི། རྟོགས་པ་མཆོག་ལྡན་གྱི་གང་ཟག་སྣང་སེམས་ལས་སུ་རུང་སྟེ། བར་དོའི་ཤེས་རྒྱུད་མཁྱེན་པའི་རྣལ་འབྱོར་པས་གཞན་འཆི་ཀ་མའམ་བར་དོན་ཡོད་པ་ལ། འཕོ་བ་འདེབས་པ་དེ་ཡིན། དེ་ཡང་སྤྱིར་གཤིན་པོ་ལ་འཕོ་བ་འདེབས་པ་ལ། མཐོང་ལམ་ཐོབ་པ་ཞིག་ངེས་པར་དགོས་ཏེ། རྗེ་མི་ལའི་ཞལ་ནས་ཀྱང༌། མཐོང་ལམ་གྱི་བདེན་པ་མ་མཐོང་བར། །གཤིན་པོ་ལ་འཕོ་བ་མ་འདེབས་ཤིག །ཅེས་གསུངས། འོན་ཀྱང་འཕོ་བ་གདབ་པའི་དུས་མ་ནོར་བ་དེ་ཕྱི་དབུགས་ཆད་ནས། ནང་དབུགས་མ་ཆད་པའི་དུས་དེ་ཡིན་ཏེ། དེ་ལྟ་བུའི་དུས་ངེས་པ་ཅན་དང་འཕྲད་ན་འཕོ་བའི་མན་ངག་ལ་ཅུང་ཟད་གོམས་འདྲེས་ཡོད་པ་གང་རུང་རུང་གིས་འཕོ་བ་བཏབ་ན་ཡང༌། ཕན་ཐོགས་ཆེ་ཞིང་ངན་སོང་གི་སྐྱེ་གནས་ལ་སོགས་པ་དགག་པར་ནུས་ཏེ། འགྲོན་པོ་ལམ་དུ་ཞུགས་པ་ལ་གྲོགས་ཀྱིས་སྒྱུར་བ་དང་འདྲ། དེ་ལྟར་མ་ཡིན་པར་ལུས་སེམས་བྲལ་ཚར་ནས་ནི་འཕོ་བ་དཀའ་སྟེ། དེ་འདྲ་དེ་ལ་འཕོ་བ་འདེབས་པ་ལ་བར་དོའི་སྐྱེ་གནས་མཁྱེན་པ་ཞིག་དང༌། སེམས་ལ་དབང་ཐོབ་པ་ཞིག་དགོས། དེ་ལྟ་བུའི་རྣལ་འབྱོར་པ་ཞིག་ཡིན་ན་བར་དོ་གདོས་བཅས་ཀྱི་ལུས་དང་བྲལ་བ་དེ་རྐྱེན་གྱིས་སྒྱུར་བར་སླ་བ་ཡིན་པས། བར་དོ་རང་ནས་འཕོ་བ་བཏབ་ན་རྣམ་ཤེས་དག་པའི་ཞིང་དུ་སྤར་ནུས་པ་ཡིན་གྱི། ཤི་ཚར་ནས་ཀྱང་ཕུང་པོ་ལ་རྣམ་ཤེས་བཀུག་སྟེ་འཕོ་བར་རློམ་པ་ལ་ནི་སྙིང་པོ་ཅི་ཡང་མེད་གསུངས། དེ་བས་ན་ད་ལྟ་བླ་མའམ་སྤྲུལ་སྐུ་ལ་སོགས་པའི་མིང་ཙམ་བཏགས་པ་ཕལ་མོ་ཆེས་གཤིན་པོ་ལ་འཕོ་བ་འདེབས་པ་ནི། བྱམས་སྙིང་རྗེ་བྱང་ཆུབ་སེམས་ཀྱིས་ཀུན་ནས་བསླངས་ཏེ་རང་འདོད་ཀྱི་འཁྲིས་རྩ་བ་ནས་མེད་ན་ནི། བྱང་ཆུབ་སེམས་ཀྱི་ཀུན་སློང་ལས་གཤིན་པོ་ལ་ཡང་ཕན་ཐོགས་ཤས་ཆེ་ཞིང་རང་ལ་སྒྲིབ་པར་མི་འགྱུར་མོད། དེ་ལྟ་མ་ཡིན་པར་རང་གི་རྙེད་ཚོལ་གྱི་ཆེད་དུ་ངག་འདོན་ཙམ་ཤེས་པ་ལ་བརྟེན་ནས་འཕོ་བ་འདེབས་ཤིང༌། གཤིན་པོའི་འཕོ་རྟ་སོགས་ལེན་པ་ནི་ཤིན་ཏུ་ཐ་ཆད་བ་ཡིན་ཏེ། ཇི་སྐད་དུ། རང་ཐར་པའི་སྐམ་སར་མ་ཕྱིན་པར། །མི་གཞན་གྱི་འདྲེན་སྟོན་བྱེད་པ་དེ། །དེ་གཉིས་ཀྱང་ཅུང་ཟད་ཆ་མ་མཐུན། །དཔེ་ཆུས་ཁྱེར་མི་ལ་མིས་འཇུས་འདྲ། །ཞེས་པ་ལྟར་དང༌། སྔོན་རྟོགས་ལྡན་བསྟན་འཛིན་ཆོས་འཕེལ་ཙཱ་རིར་བྱོན་པས་སྐབས་ཤིག་ཁོང་གི་སྣང་བ་ལ་སྔ་སོར་ཁོང་རང་ནས་འཕོ་བ་བཏབ་སྟེ། འཕོ་རྟ་བླངས་པའི་མི་ཞིག་ཡོད་པ་དེས་ཁྲག་མཚོ་དམར་པོ་ཞིག་གི་ནང་ནས་མགོ་མཐོང་ཙམ་བྱས་ཏེ། ཁོང་གི་མཚན་ནས་འབོད་ཅིང་ང་ཅི་བྱེད་དགོས་རྒྱུ་ཡིན་ཟེར་བ་ལ། ཁོང་སྐྲག་ནས་ངས་ཙཱ་རི་བསྐོར་བ་་ཁྱོད་ལ་བྱིན་པ་ཡིན་བྱས་པས་མི་སྣང་བར་གྱུར་སྐད། དེར་མ་ཟད་རྟོགས་པ་མཆོག་ལྡན་གྱི་གང་ཟག་སྐྱེས་བུ་དམ་པ་ཡིན་ཀྱང་ཤི་པོའི་འབུལ་བ་བླངས་ནས་གསུང་ཆོག་སོགས་མ་བྱས་ན་ས་ལམ་ལ་སྒྲིབ་པ་ཡིན་ཏེ། སྔོན་རྫོགས་ཆེན་རིན་པོ་ཆེ་འགྱུར་མེད་ཐེག་མཆོག་བསྟན་འཛིན་ཞིང་གཤེགས་པའི་ཚེ་དྲི་མེད་ཞིང་སྐྱོང་མགོན་པོ་གདུང་ཆོག་ལ་སྤྱན་དྲངས་པས་ཉིན་གང་གི་རིང་ལ་ཁྲུས་ཆོག་དང་དགུག་པ་ཁོ་ན་མཛད་ནས་ཡང་དང་ཡང་འཕོ་བ་བཏབ་སྟེ། གང་ཟག་ཕལ་པ་ཞིག་ལ་བྱེད་པ་ལྟར་མཛད་པ་ལ། གྲྭ་པ་རྣམས་ནས་དེ་ལྟར་མཛད་པའི་རྒྱུ་མཚན་དྲིས་པས། སྔོན་ཁོང་གིས་གཤིན་པོ་རྟ་ནག་པོའི་འབུལ་མཁན་ཞིག་ལ་གསུང་ཆོག་དང་བསྔོ་སྨོན་སོགས་མ་མཛད་འདུག་པ། དེ་ཤིན་ཏུ་སྡིག་ཅན་གྱི་གང་ཟག་ཅིག་ཏུ་འདུག་པས་ཁོང་གི་ས་ལམ་ལ་ཅུང་ཟད་སྒྲིབ་པར་འདུག་ཀྱང༌། ད་ལྟ་ངེད་རྣམ་གཉིས་མཐུ་བསྡོངས་དཔུང་བསྡོངས་བྱས་ཏེ་ཕན་ཐོགས་པར་བྱུང་སོང་གསུངས་ཏེ། དེ་མགོ་ལོག་བསྟན་འཛིན་ཟེར་བ་ཡིན་སྐད། དེས་ན་བླ་མ་དང་སྤྲུལ་བའི་སྐུ་ཆེན་པོའི་གོ་སར་ཡོད་པ་རྣམས་ནས་ཀྱང༌། གཤིན་པོའི་འབུལ་བ་བཞེས་པའི་ཚེ་ཐུགས་བསྐྱེད་དང་བསྔོ་སྨོན་གསུང་ཆོག་སོགས་གནད་དུ་འགྲོ་ངེས་རེ་མ་མཛད་ན། ང་དེ་དང་དེ་ལྟ་བུའི་ཡིན་ནོ་སྙམ་པ་ཙམ་གྱིས་ནི་གང་ཡང་མི་འོང་སྟེ། དམ་པ་གོང་མའི་སྐྱེ་སྲིད་འཁྲུལ་མེད་དུ་ཞལ་གྱིས་བཞེས་པའི་སྤྲུལ་པའི་སྐུ་མཆོག་རྣམས་ནས་ཀྱང༌། དང་པོ་ཀ་ཁ་ག་ང་ནས་བརྩམས་ཏེ་ཡི་གའི་ཀློག་སྦྱང་ཚུན་ཆད་ཕལ་པའི་གང་ཟག་རྣམས་དང་ཁྱད་མེད་དུ་སློབ་དགོས་ཀྱིན་འདུག་པས། གོང་མའི་དུས་མཁྱེན་པའི་ཡི་གེའི་ཀློག་འདོན་བརྗེད་ནས་བསྐྱེད་རྫོགས་ཀྱི་རྣལ་འབྱོར་མ་བརྗེད་པར་ལུས་མེད་ངེས་ཡིན་པས། ཆིབས་གོང་ཐུབ་ཙམ་ནས་དཀོར་ལ་མི་འབྱོན་པར་ཐུགས་བསྐྱེད་དང་མཚམས་སྒྲུབ་རེ་ལ་ཅུང་ཟད་སློབ་དགོས་སམ་སྙམ་མོ། །དེ་ལད་རེས་ཀྱི་སྐབས་སུ་འཆད་རྒྱུའི་འཕོ་བ་འདི་ནི། ཐ་མལ་པ་འདུ་ཤེས་གསུམ་ལྡན་གྱི་འཕོ་བའམ། རྣམ་ཤེས་བླ་མའི་འཕོ་བ་ཞེས་བྱ་སྟེ། དྲི་མེད་བཤགས་རྒྱུད་ལས། འདའ་ཀ་འོད་ཀྱི་གོང་བུ་སྒྲ་ཡིས་འཕོ། །ཞེས་པ་དང་ཡང་མཐུན། འདི་ལྟ་བུའི་འཕོ་བ་འདི་རྟོགས་པ་མཆོག་ལྡན་གྱི་གང་ཟག་ལ་ནི་མི་དགོས་ཏེ། དེ་འདྲ་དེ་རྒྱུད་ལས། འཆི་བ་ཞེས་བྱ་རྣམ་རྟོག་སྟེ། །མཁའ་སྤྱོད་གནས་སུ་ཁྲིད་པར་བྱེད། །ཅེས་དང༌། གཞན་ཡང༌། འཆི་བ་འཆི་བ་ཞེས་བྱ་བ། །རྣལ་འབྱོར་སངས་ཆུང་རྒྱ་བ་ཡིན། །ཞེས་གསུངས་པ་ལྟར། ཚེ་འདིར་བཙན་ས་ཟིན་པའི་གང་ཟག་སྐྱེ་འཆིའི་རང་དབང་ཐོབ་པ་རྣམས་ནི། འཆི་བ་ལྟར་སྣང་ཡང་ད་ལྟ་གནས་གཅིག་ནས་གཅིག་ཏུ་འགྲོ་བ་ལྟ་བུ་ལས་མེད་ལ། བསྐྱེད་རྫོགས་ཀྱི་གནད་ལ་གོམས་པ་རྣམས་ནི། སྔར་བཤད་པ་ལྟར་སྐྱེ་འཆི་བར་དོའི་ཉམས་ལེན་གསུམ་གྱིས་སྐུ་གསུམ་དུ་འཕོ་བ་ཡིན་ནོ། །དེས་ན་ཇི་སྐད་དུ། ལམ་སྦྱངས་པ་དམན་ན་འཕོ་བས་བསུ། །གསུངས་པ་ལྟར། ལམ་བརྟན་པ་མ་ཐོབ་པའི་རིགས་ཅན་དང༌། གང་ཟག་སྡིག་པོ་ཆེ་ལ་སོགས་པ་ལ་གནད་འདི་དགོས་པ་ཡིན། འདི་ལྟ་བུའི་མན་ངག་དང་ལྡན་ན་ཅི་ཙམ་དུ་སྡིག་པོ་ཆེ་ཡིན་ཀྱང་ངན་སོང་གི་སྐྱེ་སྒོ་ཁོག་ངེས་ལ། མཚམས་མེད་པའི་ལས་ངན་བསགས་པ་ལྟ་བུ་མར་གྱི་ཟང་ཐལ་དུ་འགྲོ་བ་རྣམས་ཀྱང་གདམས་པ་འདི་དང་འཕྲད་ན། ངན་སོང་གི་སྐྱེ་གནས་སུ་འགྲོ་མི་དགོས་ངེས་པ་ཡིན་ཏེ། རྒྱུད་ལས། ཉིན་བཞིན་བྲམ་ཟེ་གསོད་པ་དང༌། །མཚམས་མེད་ལྔ་ནི་བྱེད་པ་ཡང༌། །འདི་ཡི་ལམ་གྱིས་གྲོལ་འགྱུར་ཏེ། །སྡིག་གིས་གོས་པར་མི་འགྱུར་རོ། །ཞེས་པ་ཡང༌། བུ་ག་དགུ་ཡི་སྟེང་ཕྱོགས་སུ། ཡིད་ཀྱིས་བསམས་ཏེ་འཕོ་བྱེད་ན། །སྡིག་གིས་གོས་པར་མི་འགྱུར་ཏེ། །དག་པའི་ཞིང་དུ་སྐྱེ་བར་འགྱུར། །ཞེས་དང༌། གཞན་ཡང་ཇི་སྐད་དུ། གནས་སྤྱི་གཙུག་ཉི་ཟླའི་གདན་སྟེང་ན། །ཕ་མཚན་ལྡན་གྱིས་བླ་མའི་ཞབས་དྲུང་དུ། །རྩ་དར་དཀར་གྱི་ལམ་ལ་འགྲོ་ཤེས་ན། །མཚམས་མེད་ལྔ་པོ་བྱས་ཀྱང་གྲོལ། །ཞེས་གསུངས། དེས་ན་ལམ་ཟབ་མོ་འཕོ་བའི་གདམས་པ་འདི་ནི་མ་བསྒོམས་པར་སངས་རྒྱས་པའི་ཆོས། སྡིག་པོ་ཆེ་བཙན་ཐབས་སུ་གྲུལ་བའི་གསང་ལམ་ཡིན་ཏེ། སངས་རྒྱས་རྡོ་རྗེ་འཆང་གི་ཞལ་ནས། ཉིན་བཞིན་བྲམ་ཟེ་གསོད་པ་དང༌། །མཚམས་མེད་ལྔ་པོ་བྱེད་པ་ཡང༌། །གདམས་པ་འདི་དང་འཕྲད་གྱུར་ན། །གྲོལ་འགྱུར་འདི་ལ་ཐེ་ཚོམ་མེད། །ཅེས་དང༌། ཨོ་རྒྱན་ཆེན་པོའི་ཞལ་ནས་ཀྱང༌། བསྒོམས་ཏེ་སངས་རྒྱས་ཀུན་ལ་ཡོད། །མ་བསྒོམ་ཆོས་ནི་ང་ལ་ཡོད། །ཅེས་དང༌། པཎ་ཆེན་ནཱ་རོ་པས། སྒོ་དགུ་འཁོར་བའི་སྐར་ཁུང་ཅན། །སྒོ་གཅིག་ཕྱག་རྒྱ་ཆེན་པོའི་སྒོ། །སྒོ་དགུ་བཅད་ནས་སྒོ་གཅིག་ཕྱེ། །ཐར་པའི་ལམ་ལ་ཐེ་མི་ཚོམ། །ཞེས་དང༌། ལྷོ་བྲག་མར་པ་ལོ་ཙཱའི་ཞལ་ནས། ངས་ད་ལྟའི་དུས་སུ་འཕོ་བ་སྦྱངས། །སྦྱངས་ཤིང་སྦྱངས་ཤིང་ཡང་ཡང་སྦྱངས། །ཐ་མལ་འཆི་ཡང་ཉམ་ང་མེད། །སྔ་འདྲིས་བྱས་པའི་གདེང་ཞིག་ཡོད། །ཅེས་དང༌། རྗེས་བཙུན་བཞད་པ་རྡོ་རྗེས། བསྲེ་འཕོ་མཚམས་སྦྱོར་གྱི་གདམས་ངག་འདི། །གནད་བར་དོ་འཇོམས་པའི་ལམ་མཁན་ཡིན། །ལམ་འདི་དང་ལྡན་པའི་མི་ཡོད་དམ། །སྲོག་རྩོལ་དབུ་མར་ཚུད་པའི་མི་རེ་བདེ། །ཆོས་ཀྱི་དབྱིངས་སུ་སླེབ་པ་འདི་ཨེ་མ་ཧོ། །ཞེས་གསུངས། །དེ་ལྟ་བུའི་གདམས་པ་དེ་ལ་དང་པོར་སྦྱོང་བ་དང༌། ལས་སུ་སྦྱར་པ་གཉིས་ཡོད། དང་པོ་སྦྱོང་བ་ནི། ད་ལྟ་རང་ཉིད་ཀྱིས་འཕོ་བའི་ཁྲིད་ཞུས་ཏེ། ཡང་དང་ཡང་དུ་སྦྱང་ཞིང་རྟགས་མ་ཐོན་གྱི་བར་དུ་འབད་པ་དེ་ཡིན། དེ་ལྟར་ད་ལྟ་རང་ཉིད་ལུས་ཀྱི་རྩ་རླུང་ཐིག་ལེའི་ཆ་ཐམས་ཅད་མ་ཉམས་ཤིང་དར་བའི་དུས་ན་འཕོ་བ་ལ་བརྟེན་ནས་དངོས་སུ་འཕོ་བ་ཅུང་ཟད་དཀའ་ཞིང༌། འཆི་ཀའི་དུས་ལ་བབས་པའམ། ཤིན་ཏུ་རྒས་འཁོགས་པའི་དུས་ན་ནི་འཕོ་སླ་བ་ཡིན་ཏེ། དཔེར་ན་ཤིང་ཏོག་དང་འབྲས་བུ་སོགས་དབྱར་ཁ་དར་ལ་བབས་པའི་དུས་ན་ནི་བཏུ་དཀའ་ལ། སྟོན་ཀ་སྨིན་ནས་ལྷུང་ལ་ཉེ་བའི་ཚེ་གོས་འདབ་ཙམ་རེག་ཀྱང་ལྷུང་འོང་བ་དང་འདྲ་བ་ཡིན་ནོ། །དེ་ནས་ལས་ལ་བྱར་བ་ནི། རང་ཉིད་ལ་འཆི་ལྟས་བྱུང་སྟེ་ཅིས་ཀྱང་མི་བཟློག་པར་ཤེས་ཤིང་ཐིམ་རིམ་ལ་སོགས་པ་བྱུང་བའི་ཚེ་བྱ་དགོས་ཀྱི། དེ་ལས་གཞན་དུ་མི་རུང་སྟེ། རྒྱུད་ལས། དུས་ལ་བབས་ན་འཕོ་བྱ་སྟེ། །དུས་མིན་ལྷ་རྣམས་གསོད་པར་འགྱུར། །ཞེས་གསུངས། དེ་ལ་སྤྱིར་ཐིམ་རིམ་ལ་མང་དུ་ཡོད་ཀྱང་གོ་བདེ་བའི་དབང་དུ་བྱས་ན། དབང་པོ་ལྔ། འབྱུང་བ་བཞི། སྣང་མཆེད་ཐོབ་གསུམ་གྱི་ཐེམ་རིམ་རྣམས་ཡོད་པ་ལ། དང་པོ་ནི་རང་གི་སྔས་མགོར་སེར་འཚོགས་ལྟ་བུ་ཡོད་ན། དེ་དག་གི་འདོན་པ་གསུངས་པའི་སྒྲ་ལ་ཉན་ན་འུར་ཏིར་ཏིར་ཙམ་ལས་ཚིག་གི་འབྲུ་ཐོས་རྒྱུ་མེད་ཙ་ན་རྣ་བའི་ཤེས་པ་འགགས་པ་ཡིན། དེ་ལྟར་མིན་ཀྱང་གཞན་གྱི་སྨ་བརྗོད་ཀྱི་གཏམ་ལ་སོགས་པ་ལ་ཡང་རྒྱང་ནས་གྲགས་པ་རྣམས་སྒྲ་ཙམ་ཐོས་ཀྱང་ཚིག་འབྲུ་མི་ཐོས་པ་ཡིན། དེ་བཞིན་དུ་མིག་གི་གཟུགས་ལ་བལྟས་པས་ཀྱང་ལོང་ངེ་ལོང་ངེ་ཞིག་ལས། རང་བཞིན་ཅི་ཡིན་པ་མི་མཐོང་བའི་ཚེ་མིག་གི་ཤེས་བ་འགགས། དེས་མཚོན་ནས་སྣས་དྲི། ལྕེས་རོ། ལུས་ཀྱི་རེག་བྱ་ལ་སོགས་མི་མྱོང་པར་འགྱུར་བའི་ཚེ་ཐིམ་རིམ་ཕྱི་མ་ཡིན་པས། འདི་དུས་ངོ་སྤྲད་གདབ་དགོས་ཤིང༌། འཕོ་བ་འདེབས་མཁན་ཡོད་ན་འདེབས་པའི་དུས་མ་ནོར་པ་ཡིན། དེ་ནས་ཤ་ཡི་ཁམས་ས་ལ་ཐིམ་པས་ལུས་དོང་དུ་ལྷུང་བ་དང༌། རི་ངོས་ནོན་པ་ལྟ་བུ་ལྕེ་སྣང་འཆར་ཏེ། ད་ལྟ་མི་འཆི་ཀ་མ་འགའ་རེས་ང་ཡར་ལ་འཐེན་ཟེར་བ་དང༌། ངའི་སྔས་འདི་མཐོ་རུ་ཆུག་ལ་སོང་ཟེར་པ་དེ་ཡིན། དེ་ནས་ཁྲག་གི་ཁམས་ཆུ་ལ་ཐིམ་དུས་ཁ་ཆུ་དང་སྣ་ཆུ་ལ་སོགས་པ་འཛག །དེ་ནས་དྲོད་ཀྱི་ཁམས་མེ་ལ་ཐིམ་དུས་ཁ་སྣ་ཐམས་ཅད་སྐམ་པ་དང༌། ལུས་ཀྱི་དྲོད་མཐའ་ནས་སྡུད་དེ་ཁ་ཅིག་ལ་སྤྱི་བོ་ནས་རླངས་པ་བྱུར་རུ་རུ་འོང་བ་དེ་ཡིན། དབུགས་ཀྱི་ཁམས་རླུང་ལ་ཐིམ་པའི་ཚེ། གྱེན་རྒྱུ། ཐུར་སེལ། མི་མཉམ། ཁྱབ་བྱེད་ཀྱི་རླུང་ཐམས་ཅད་སྲོག་འཛིན་གྱི་རླུང་ལ་འདུས་ནས་དབུགས་ནང་དུ་སྡུད་དཀའ་ཞིང༌། དབུགས་ཀྱི་གནས་གློ་བ་ནས་ལམ་མིད་པ་དཀར་ནག་བརྒྱུད་དེ་དབུགས་ཕྱིར་ལ་བརྩེགས་པ་དེ་ཡིན། དེ་ནས་ལུས་ཀྱི་ཁྲག་ཐམས་ཅད་སྲོག་རྩར་འདུས་ཏེ་སྙིང་དབུས་སུ་ཁྲག་གི་ཐིགས་པ་གསུམ་རིམ་པར་བརྒྱབ་བས་དབུགས་རིང་པོ་གསུམ་ཕྱིར་ལ་འཕེན་ཞིང་ཕྱི་དབུགས་ཁྲག་གིས་ཆད། དེའི་དུ་སུ་སྤྱི་བོ་ནས་ཕ་ལས་ཐོབ་པའི་ཐེག་ལེ་དཀར་ཆ་ཐུར་དུ་རྒྱུད་སྟེ། ཕྱི་རྟགས་སུ་ནམ་མཁའ་གཡའ་དག་པ་ལ་ཟླ་འོད་ཕོག་པ་ལྟ་བུའི་དཀར་ལམ་འཆར། ནང་རྟགས་སུ་ཤེས་པ་གསལ་ཉམས་དང་ལྡན་ཞིང་ཞེ་སྡང་གི་རྟོག་པ་སོ་གསུམ་འགགས། དེ་སྣང་བ་ཟེར་བ་ཡིན། ལྟེ་བ་ནས་མ་ལས་ཐོབ་པའི་རཀྟ་དམར་ཆ་གྱེན་དུ་རྒྱུག་པས་ཕྱི་རྟགས་སུ་ནམ་མཁའ་དག་པ་ལ་ཉི་འོད་ཕོག་པ་ལྟ་བུའི་དམར་ལམ་འཆར། ནང་རྟགས་སུ་ཤེས་པ་བདེ་ཉམས་ཆེ། འདོད་ཆགས་ཀྱི་རྟོག་པ་བཞི་བཅུ་འགགས། དེ་མཆེད་པ་ཟེར་བ་ཡིན། དེ་ནས་དཀར་དམར་གཉིས་སྙིང་དབུས་སུ་འཕྲད་པའི་བར་དུ་རྣམ་ཤེས་ཚུད་ནས་ཕྱི་རྟགས་སུ་ནམ་མཁའ་གཡའ་དག་པ་ལ་སྨག་གིས་ཁྱབ་པ་ལྟ་བུའི་ནག་ལམ་དང༌། ནང་རྟགས་སུ་ཤེས་པ་མི་རྟོག་པའི་ཉམས་འཆར་ཞིང་དེ་ནས་ནག་ཐུམ་གྱིས་བརྒྱལ་འགྲོ། དེ་ཉེར་ཐོབ་ཟེར་བ་ཡིན། དེ་ནས་ཅུང་ཟད་བརྒྱལ་སངས་ནས་ནམ་མཁའ་སློང་བྱེད་ཀྱི་རྐྱེན་གསུམ་དང་བྲལ་བ་ལྟ་བུའི་གཞི་དུས་ཀྱི་འོད་གསལ་འཆར་བ་དེ་རང་ངོ་ཤེས་ནས་མཉམ་པར་བཞག་ན་རབ་ཆོས་སྐུར་འཕོ་བ་ཞེས་བྱ་བ་ཡིན་ཏེ་བར་དོ་མེད་པར་སངས་རྒྱ་བ་ཡིན། དེ་ནས་རིམ་པས་ཆོས་ཉིད་དང་སྲིད་པའི་བར་དོ་སོགས་འཆར་བ་ཡིན་ཏེ། དེ་དག་དངོས་གཞིའི་ཁྲིད་ཀྱི་ཆ་ལག་ཡིན་པས་འདིར་མི་སྤྲོའོ། །དེ་ནས་ལམ་ལ་གོམས་འདྲིས་ཆུང་བ་དག་འཕོ་བ་ལས་ལ་སྦྱར་བའི་དུས་མ་ནོར་བ་ནི་ཐིམ་རིམ་རྣམས་འཆར་བའི་མགོ་རྩོམ་པའི་དུས་དེར་ཡིད་ཏེ། དེའི་དུས་སུ་ཚེ་འདིའི་ཞན་པ་ཐམས་ཅད་རྦད་ཀྱིས་བཅད། ད་རེས་འཆི་བ་འདི་བླ་མའི་གདམས་ངག་ལ་བརྟེན་ཏེ་དག་པའི་ཞིང་ཁམས་སུ་དཔག་ཆེན་གྱི་མདའ་འཕངས་པ་ལྟར་འགྲོ་བ་ཡིན་པས་ང་རེ་དགའ་སྙམ་དུ་སེམས་ཀྱི་དཔའ་བསྐྱེད། འཕོ་བའི་དམིགས་པ་སོགས་རང་གི་ཡིད་ལ་གསལ་དཀའ་ཞིང་གསལ་འདེབས་ནུས་པའི་གྲོགས་ཡོད་ན་གསལ་འདེབས་སུ་འཇུག །གང་ལྟར་ཡང་སྐབས་འདིར་སྔར་སྦྱངས་པ་ལྟར་ལམ་ཟབ་མོ་འཕོ་པའི་གདམས་པ་ལ་བསྟེན་ཏེ་བཙན་ཐབས་སུ་འཕོ་དགོས་པ་ཡིན་ནོ། །དེ་ལྟར་སྦྱོང་བ་དང་ལས་ལ་སྦྱར་བ་གང་གི་ཚེ་ཡིན་ཡང་འདྲ་སྟེ། འཕོ་བའི་གདམས་པ་དངོས་བསྒོམ་པའི་རིམ་པ་ནི། སྟན་བདེ་བ་ལ་རྡོ་རྗེའི་སྐྱིལ་མོ་ཀྲུང་ལ་སོགས་པ་བཅའ་ཞིང༌། ལུས་དྲང་པོར་བསྲང༌། སྔོན་འགྲོ་བླ་མ་རྒྱང་འབོད་ནས་བཟུང་སྟེ་བླ་མའི་རྣལ་འབྱོར་གྱི་བསྡུ་རིམ་དང་བཅས་ཡོངས་སུ་རྫོགས་པ་གསལ་ལ་རྒྱས་པར་བྱ། དེ་ནས་དངོས་གཞིའི་དམིགས་པ་ནི། རང་གི་གཞི་ལུས་ཀྱི་ཕུང་པོ་འདི་ཉིད་སྐད་ཅིག་གིས་རྡོ་རྗེ་རྣལ་འབྱོར་མ་སྐུ་མདོག་དམར་མོ་ཞལ་གཅིག་ཕྱག་གཉིས། ཞབས་གཉིས་མཉམ་པའི་འདོར་སྟབས་ཅན། སྤྱན་གསུམ་ནམ་མཁར་གཟིགས་ཤིང༌། འཕོ་ལུང་གི་དུས་འདིར་ཅུང་ཟད་ཞི་མ་ཁྲོའི་ཉམས་ཆགས་པ་ཞིག་བསྒོམ། ཕྱག་གཡས་མ་རིག་གཏི་མུག་གི་གཉིད་ལས་སློང་བའི་ཐོད་པའི་ཌ་མ་རུ་ནམ་མཁའི་དབྱིངས་སུ་འཁྲོལ་བ། གཡོན་དུག་གསུམ་རྩད་ནས་གཅོད་པའི་གྲི་གུག་དཀུར་བརྟེན་པ། སྐུ་གཅེར་མོ་རོ་པའི་རྒྱན་དང་མེ་ཏོག་གི་ཆུན་འཕྱངས་ཅན། སྣང་ལ་རང་བཞིན་མེད་པ་དར་དམར་གྱི་གུར་ཕུབ་པ་ལྟ་བུ་ཞིག་བསྒོམ། དེ་ཕྱི་ལུས་ཀྱི་སྟོང་ར་ཡིན། དེའི་ལུས་ཀྱི་དབུས་དྲང་པོ་ན་རྩ་དབུ་མ་ཁང་སྟོང་ནང་ཀ་བ་བཙུགས་པ་ལྟར་བསྒོམ་དགོས་ཏེ། དེ་ཡང་གཡས་གཡོན་གང་དུའང་མ་ཡོ་བར་ལུས་ཀྱི་དབུས་དྲང་པོ་ན་ཡོད་པའི་དོན་གྱིས་དབུ་མ་ཟེར་བ་ཡིན། དེ་ཡང་ཆོས་སྐུ་འགྱུར་བ་མེད་པ་མཚོན་པས་མཐིང་གི་ཤུན་པ་ལྟར་སྔོ་བ། བག་ཆགས་ཀྱི་སྒྲིབ་པ་སྲབ་པའི་བརྡར་པདྨའི་འདབ་མ་ལྟར་སྲབ་པ། མ་རིག་པའི་མུན་པ་བསལ་བའི་བརྡར་ཏིལ་གྱི་མར་མེ་ལྟར་གསལ་བ། ལམ་དམན་པ་དང་ལམ་ལོག་པར་མི་འགྲོ་བའི་ཆེད་དུ་ཆུ་ཤིང་གི་ལྡེམ་བུ་ལྟར་དྲང་བ་སྟེ། མཚན་ཉིད་བཞི་དང་ལྡན་པ། མཐོ་རིས་དང་ཐར་པའི་ལམ་མཚོན་པའི་ཆེད་དུ་ཡར་སྣ་སྤྱི་བོ་ཚངས་པའི་བུ་གན་རྒྱ་མཐོངས་ཁ་ཕྱེ་བ་ལྟར་ཧད་པོར་ཡོད་པ། འཁོར་བ་དང་ངན་སོང་གི་སྒོ་འགེགས་པ་མཚོན་པའི་མར་སྣ་ལྟེ་འོག་སོར་བཞིའི་ཐད་ན་རྩ་ཕུག་རྡུགས་སུ་ཁ་ཟུམ་པ། དེ་ལྟ་བུ་ཞིག་གསལ་གདབ། དེ་ནང་རྩའི་སྟོང་ར་ཡིན། དེ་ནས་རྩ་དབུ་མ་དེའི་ནང་སྙིང་གའི་ཐད་ན་སྙུག་མ་ཚིགས་ཀྱིས་འགགས་པ་ལྟ་བུའི་ཚིགས་ཤིག་ཡོད་པར་བསམ། དེའི་སྟེང་དུ་རླུང་གི་ཐེག་ལེ་ལྗང་སྐྱ་འགུལ་བ་དང་འཕྲིགས་པའི་རྣམ་པ་ཅན་ཞིག་བསྒོམ། དེའི་སྟེང་དུ་རང་གི་སེམས་རྣམ་ཤེས་ཀྱི་ངོ་བོ་ཡི་གི་ཧྲཱིཿཡིག་དམར་པོའི་རིང་ཆ་ཚེགས་དྲག་དང་བཅས་པ་དར་ལྕོག་རླུང་གིས་བརྡབས་པ་ལྟར་འཕར་འདར་ཧྲི་ལི་ལི་ཡོད་པ། དེ་ལྟ་བུ་ཞིག་བསྒོམས་ཏེ། དེ་རིགས་པ་སེམས་ཀྱི་རྟེན་གཞི་ཡིན། དེ་ནས་རང་གི་སྤྱི་བོར་ཁྲུ་གང་ཙམ་གྱི་སྟེང་གི་ནམ་མཁར་རྨ་བྱ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲིའི་སྟེང་དུ་སྣ་ཚོགས་པདྨ་དང་ཉི་མ་ཟླ་བའི་གདན་སུམ་བརྩེགས་ཀྱི་སྟེང་ན། ངོ་བོ་དུས་གསུམ་སངས་རྒྱས་ཐགས་ཅད་འདུས་པའི་བདག་ཉིད་མཚུངས་མེད་ཐུགས་རྗེའི་གཏེར་མཛོད་དཔལ་ལྡན་རྩ་བའི་བླ་མ་ཡིན་པ་ལ། རྣམ་པ་སངས་རྒྱས་བཅོམ་ལྡན་འདས་མགོན་པོ་འོད་དཔག་ཏུ་མེད་པ་སྐུ་མདོག་དམར་པོ་པདྨ་རཱ་གའི་ལྷུན་པོ་ལ་ཉིན་བྱེད་འབུམ་གྱིས་འཁྱུད་པ་ལྟ་བུ། ཞལ་གཅིག་ཕྱག་གཉིས་མཉམ་བཞག་གི་སྟེང་ན་འཆི་མེད་ཡེ་ཤེས་ཀྱི་བདུད་རྩིས་གང་བའི་ལྷུང་བཟེད་འཛིན་པ་མཆོག་གི་སྤྲུལ་སྐུ་ཚངས་པར་སྤྱོད་པའི་ཆ་ལུགས་ཅན། སྐུ་ལ་ཆོས་གོས་རྣམ་གསུམ་གསོལ་ཞིང་དབུ་ལ་གཙུག་ཏོར་དང་ཞབས་ལ་འཁོར་ལོ་ལ་སོགས་མཚན་བཟང་པོ་སུམ་ཅུ་རྩ་གཉིས་དང༌། དཔེ་བྱད་བཟང་པོ་བརྒྱད་ཅུས་བརྒྱན་པ། འོད་དང་འོད་ཟེར་མུ་མཐའ་མེད་པར་འཕྲོ་བ་དེ་ལྟ་བུ་ཞིག་གསལ། དེའི་གཡས་སུ་རྒྱལ་བ་ཀུན་གྱི་སྙིང་རྗེའི་རང་གཟུགས་འཕགས་པ་སྤྱན་རས་གཟིགས་དབང་ཕྱུག་སྐུ་མདོག་དཀར་པོ་ཞལ་གཅིག་ཕྱག་བཞིའི་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་མས་ཤེལ་དཀར་གྱི་ཕྲེང་བ་འདྲེན་པ། གཡོན་འོག་མས་པད་དཀར་པོའི་ཡ་བ་ནས་འཛིན་པའི་མེ་ཏོག་གི་འདབ་མ་སྙན་གྱི་ཐད་ཀར་ཁ་བྱེ་བ། འོད་དཔག་མེད་ཀྱི་གཡོན་དུ་རྒྱལ་བ་ཐགས་ཅད་ཀྱི་མཐུ་སྟོབས་ནུས་པའི་བདག་ཉིད་གསང་པའི་བདག་པོ་ཕྱག་ན་རྡོ་རྗེ་སྐུ་མདོག་མཐིང་ག་ཕྱག་གཉིས་རྡོ་རྗེ་དང་དྲིལ་བུ་བསྣོལ་སྟབས་སུ་འཛིན་པ། དེ་གཉིས་ཀའང་ལོངས་སྤྱོད་རྫོགས་པའི་རྒྱན་ཆས་བཅུ་གསུམ་གྱིས་སྤྲས་པ། དེ་ཡང་འོད་དཔག་མེད་སྲིད་ཞིའི་མཐའ་ལ་མི་གནས་པའི་བརྡར་ཞབས་རྡོ་རྗེ་སྐྱིལ་མོ་ཀྲུང་དང༌། སེམས་དཔའ་གཉིས་འགྲོ་དོན་སྐྱོ་དུབ་དང་བྲལ་བའི་བརྡར་ཞབས་བཞེངས་པའི་སྟབས་ཀྱིས་བཞུགས་པ། གཙོ་བོ་དེ་གསུམ་གྱི་མཐའ་བསྐོར་དུ་ལམ་ཟབ་མོ་འཕོ་བ་བརྒྱུད་པའི་བླ་མ་ཐམས་ཅད་དྭངས་པའི་མཁའ་ལ་སྤྲིན་ཕུང་འཁྲིགས་པ་ལྟར་བཞུགས་ནས། རང་གཞན་སེམས་ཅན་ཐམས་ཅད་ལ་བརྩེ་བའི་ཞལ་གྱིས་ཕྱོགས། འཛུམ་པའི་སྤྱན་གྱིས་གཟིགས། དགྱེས་པའི་ཐུགས་ཀྱིས་དགོངས་ནས་རང་གཞན་སེམས་ཅན་ཐམས་ཅད་འཁོར་བ་དང་ངན་སོང་གི་སྡུག་བསྔལ་ལས་བསྒྲལ་ཏེ། བདེ་ཆེན་དག་པའི་ཞིང་དུ་འདྲེན་པའི་དེད་དཔོན་ཆེན་པོར་བཞུགས་པར་བསམས་ལ། རང་ཉིད་གཞི་ལུས་རྡོ་རྗེ་རྣལ་འབྱོར་མ་སོགས་ནས། སྤྱན་གསུམ་ནམ་མཁར་གཟིགས། དེའི་ཁོང་དབུས་རྩ་དབུ་མ་སོགས། མཚན་དཔེ་རྫོགས་པའི་ཕུང་པོར་གསལ། ཞེས་གསལ་གདབ། དེ་ནས་ཡིད་ཁྱེད་ཤེས་ཀྱི་དད་པའི་སྒོ་ནས་ལུས་བ་སྤུ་གཟེངས། མིག་མཆི་མ་འཁྲུགས་པ་དང་བཅས། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མགོན་པོ་འོད་དཔག་ཏུ་མེད་པ་ལ་ཕྱག་འཚལ་ལོ། །མཆོད་དོ་སྐྱབས་སུ་མཆིའོ། །ཞེས་ལན་ཅི་མང་བརྗོད་མཐར། ཨེ་མ་ཧོ། གནས་རང་སྣང་དོན་གྱི་འོག་མིན་ན། །སོགས་ནས། དབྱིངས་ཆོས་སྐུའི་རྒྱལ་ས་ཟིན་པར་ཤོག །བར་ཐམས་ཅད་ཚང་བར་ཚར་གསུམ། རྗེས་མ་ལ་ཡིད་མོས་གུས་མན་ཆད་ཚར་གསུམ། དེའི་ཡང་རྗེས་མ་ལ། དབྱིངས་ཆོས་སྐུའི་རྒྱལ་ས་ཟིན་པར་ཤོག །ལན་གསུམ་བརྗོད། དེ་དག་གི་ཚེ་བླ་མ་དང་མགོན་པོ་འོད་དཔག་མེད་ལ་མོས་གུས་མཆི་མ་འཁྲུགས་པ་ལྟ་བུའི་ངང་ནས་རིག་པ་སེམས་ཀྱི་རྟེན་གཞི་ཧྲཱིཿཡིག་ཁོ་ན་ལ་སེམས་བཟུང༌། དེ་ནས་སྤར་ཆོག་གི་ཚེ་རྐན་གྱི་ཕུགས་ནས་ཧྲཱིཿཧྲཱིཿཞེས་ལྔ་ཚར་བརྗོད་པ་དང་མཉམ་དུ་རིག་པ་སེམས་ཀྱི་རྟེན་གཞི་ཡི་གེ་ཧྲཱིཿདམར་པོ་དེ་རླུང་གི་ཐིག་ལེ་ལྗང་སྐྱ་གཡོ་བའི་རྣམ་པ་ཅན་དེ་ལ་བཏེགས་ཏེ་འདར་ཕྲི་ལི་ལི་བྱེད་ཅིང་ཇེ་མཐོ་ཇེ་མཐོར་སོང༌། སྤྱི་བོ་ཚངས་པའི་བུ་གར་ཐོན་པ་དང་མཉམ་དུ་ཧིཀ་ཅེས་བརྗོད་པས། དཔག་ཆེན་གྱི་མདའ་འཕངས་པ་ལྟར་ཡར་ཏེ་སངས་རྒྱས་འོད་དཔག་མེད་ཀྱི་ཐུགས་ཀར་ཐིམ་པར་བསམ། ཡང་སྙིང་གར་ཧྲཱིཿཡིག་གསལ་ལ། དམིགས་པ་སྔར་ལྟར་བཅས་ཧིཀ་སྒྲ་བདུན་ནམ་ཉེར་གཅིག་སོགས་བརྗོད། ལུགས་ཀ་གཞན་ལ་ཧིཀ་བརྗོད་ནས་སྤར་ཞིང་ཀ་བརྗོད་པས་མར་འབབས་པའི་དམིགས་པ་བྱ་སྲོལ་ཡོད་ཀྱང༌། འདིར་ཀ་བརྗོད་ནས་མར་འབེབས་སྲོལ་མེད། ཡང་བཅོམ་ལྡན་འདས་མགོན་པོ་འོད་དཔག་ཏུ་མེད་པ་སོགས་ནས། གསོལ་འདེབས་དང་སྤར་ཆོག་སོགས་སྔར་ལྟར་བཅས་ཇི་ཙམ་འཚམས་པར་སྦྱང༌། དེ་ནས་ཡང་བཅོམ་ལྡན་འདས་སོགས་ནས། མཆོད་དོ་སྐྱབས་སུ་མཆིའོ། །ལན་བདུན་ནམ་གསུམ་ལ་སོགས་པའི་མཐར། གཏེར་སྟོན་ཉི་ཟླ་སངས་རྒྱས་ཀྱི་འཕོ་བ་འཇག་འཛུགས་མ་རྫོགས་ཆེན་ནས་བརྒྱུད་པ་ལྟར་གྱི་གསོལ་འདེབས་བསྡུས་པ། སངས་རྒྱས་འོད་དཔག་མེད་ལ་ཕྱག་འཚལ་ལོ། །ཨོ་རྒྱན་པདྨ་འབྱུང་གནས་ལ་གསོལ་བ་འདེབས། །དྲིན་ཆེན་རྩ་བའི་བླ་མས་ཐུགས་རྗེས་ཟུང་རྩ་བ་བརྒྱུད་པའི་བླ་མས་ལམ་སྣ་དྲོངས། །ཟབ་ལམ་འཕོ་བ་འབྱོངས་པར་བྱིན་གྱིས་རློབས། །མྱུར་ལམ་འཕོ་བས་མཁའ་སྤྱོད་བགྲོད་པར་བྱིན་གྱིས་རློབས། །བདག་སོགས་འདི་ནས་ཚེ་འཕོས་གྱུར་མ་ཐག །བདེ་བ་ཅན་དུ་སྐྱེ་བར་བྱིན་གྱིས་རློབས། །ཞེས་ལན་གསུམ་གྱི་རྗེས་མ་ལ། བདེ་བ་ཅན་དུ་སྐྱེ་བར་བྱིན་གྱིས་རློབས། །ཞེས་པ་ལན་གསུམ་བྱ་ཞིང༌། སྤར་ཆོག་སོགས་སྔར་ལྟར་དེ་དག་ཇི་ལྟར་འཚམས་པར་སྦྱངས་ནས་ཡང༌། བཅོམ་ལྡན་འདས་དེ་བཞིན་གཤེགས་པ་སོགས་སྔར་ལྟར་དང༌། གནམ་ཆོས་ཀྱི་འཕོ་བ་དཔལ་ཡུལ་ནས་བརྒྱུད་པའི་གསོལ་འདེབས། ཨེ་མ་ཧོ། ཤིན་ཏུ་ངོ་མཚར་འོད་དཔག་མེད་མགོན་དང༌། །ཐུགས་རྗེ་ཆེན་པོ་ཕྱག་རྡོར་མཐུ་ཆེན་ཐོབ། །བདག་སོགས་རྩེ་གཅིག་ཡིད་ཀྱིས་གསོལ་བ་འདེབས། །ཟབ་ལམ་འཕོ་བ་འབྱོངས་པར་བྱིན་གྱིས་རློབས། །བདག་སོགས་ནམ་ཞིག་འཆི་བའི་དུས་བྱུང་ཚེ། །རྣམ་ཤེས་བདེ་ཆེན་འཕོ་བར་བྱིན་གྱིས་རླབས། །ལན་གསུམ་གྱི་ཚེག་རྐང་རྗེས་མ་ཡང་བསྐྱར་དང༌། སྤར་ཆོག་སོགས་སྔར་ལྟར་ཡིན། གསོལ་འདེབས་རྗེས་མ་གཉིས་པོ་འདི་ཀློང་ཆེན་སྙིང་ཐིག་གི་ཁྲིད་གཞུང་མ་ཡིན་པས། རིག་འཛིན་འཇིགས་མེད་གླིང་པ་ནས་བརྒྱུད་པ་མིན་ཀྱང༌། རྫོགས་ཆེན་རིན་པོ་ཆེ་དང༌། སྒོ་ཆེན་སོགས་ནས་བརྒྱུད་དེ། སྐྱབས་རྗེ་རྡོ་གྲུབ་རིན་ཆེ་ལ་ཆུ་བོ་གཅིག་འདྲེས་སུ་བཞུགས་པ་དེས་གསུང་སྲོལ་ལྟར། རྗེ་བླ་མས་ཀྱང་གསུང་བར་འདུག་ལ། འོན་ཀྱང་གྲུབ་རྗེ་རིན་པོ་ཆེ་ལ་དྭགས་པོ་ནས་བརྒྱུད་པའི་བཀའ་བརྒྱུད་ཀྱི་འཕོ་བའི་ཁྲིད་རྒྱུན་ཀྱང་བཞུགས་པས་འཕོ་བའི་ངག་འདོན་གྲུབ་རྗེའི་བསྒྲིགས་མར་དེ་ཉིད་གྱི་གསོལ་འདེབས་ཀྱང་ཡོད་མོད་ཀྱང༌། རྗེ་བླ་མས་གསུང་སྲོལ་མེད་ལ། གང་ལྟར་ཡང་བརྒྱད་སྲོལ་མི་འདྲ་བ་ཐམས་ཅད་དམིགས་རིམ་སོགས་ལ་ཁྱད་པར་མེད་པས་ཁྲིད་རྒྱུན་ཆུ་བོ་གཅིག་འདྲེས་སུ་སོང་བར་ངེས་ཤིང༌། སྐྱབས་རྗེ་རྡོ་གྲུབ་རིན་པོ་ཆེའི་དྲུང་ནས་རྗེ་བླ་མས་ལན་གྲངས་དུ་མར་གསན་པ་བཅས་རྗེ་བླ་མ་ནས་འཕོ་ཁྲིད་ཐོབ་པ་རྣམས་ཀྱིས་ཀྱང༌། བཀའ་བརྒྱུད་ཀྱི་འཕོ་ལུང་ཡང་ཐོབ་པར་བྱས་ནས་བརྒྱུད་འདེབས་སོགས་བཏོན་ཀྱང་ཆོག་པར་སེམས་སོ། །གསོལ་འདེབས་བསྡུ་མ་འདི་གཉིས་ཀྱང་གྲུབ་རྗེའི་བསྒྲིགས་མ་ལྟ་བུ་ཡིན་ནམ། གང་ལྟར་ཡང་གཞན་རྣམས་དང་ཅུང་ཟད་མི་འདྲད་ཙམ་འདུག་པས། འདིར་རྗེའི་གསུང་རྒྱུན་ལྟར་བྲིས་པ་ཡིན་ནོ། །ཡང་གནམ་ཆོས་འཕོ་ལུང་གི་དུས་རྗེ་བླ་མས་མང་ཚོགས་ལ་འཕོ་བ་གདབ་པའི་དུས། འདི་རྣམས་ནམ་ཞིག་ཚེ་ཡི་དུས་བྱས་ཚེ། །ཞེས་གསུང་སྲོལ་ཡོད་པ་བརྡའ་མ་འཕྲོད་པར་བཟུང་ནས། ད་ལྟ་ཁ་ཅིག་གིས་འདིར་སྣང་ནམ་ཞིག་དང༌། འདི་ནས་ནམ་ཞིག་སོས་སུ་འདོན་པ་ནི། ཅུང་ཟད་མ་དག་གམ་སྙམ་མོ། །དེ་ལྟར་ཡང་དང་ཡང་དུ་སྦྱངས་པ་སོང་ནས་མཐར་འཇོག་ཁར། སྐུ་ལྔའི་དབྱིངས་སུ་རྒྱས་གདབ་པའི་ཆེད་དུ། ཕཊ྄༔ལྔ་ཕྲུགས་སུ་བརྗོད་ཅིང༌། གནས་ལུགས་སྤྲོས་པ་དང་བྲལ་བའི་ངང་དུ་མཉམ་པར་བཞག་དེ་ནས་སྤྱི་གཙུག་གི་བརྒྱུད་པའི་བླ་མ་ཐམས་ཅད་གཙོ་བོ་གསུམ་ལ་ཐིམ། སེམས་དཔའ་གཉིས་ཀྱང་འོད་དཔག་མེད་ལ་ཐིམ། འོད་དཔག་མེད་འོད་དུ་ཞུ་ནས་རང་ལ་ཐིམ་པས། རང་ཉིད་སྐད་ཅིག་གིས་བཅོམ་ལྡན་འདས་མགོན་པོ་ཚེ་དཔག་ཏུ་མེད་པ་སྐུ་མདོག་དམར་པོ་ཞལ་གཅིག་ཕྱག་གཉིས་ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པ། ཕྱག་གཉིས་མཉམ་བཞག་གི་སྟེང་ན་འཆི་མེད་ཡེ་ཤེས་ཀྱི་བདུད་རྩིས་གང་བའི་ཚེ་བུམ་དཔག་བསམ་ལྗོན་ཤིང་གི་ཁ་རྒྱན་ཅན་འཛིན་པ། སྐུ་ལ་ལོངས་སྤྱོད་རྫོགས་པའི་རྒྱན་ཆས་བཅུ་གསུམ་གྱིས་སྤྲས་པ་དེ་ལྟ་བུ་ཞིག་ཏུ་བསྒོམས་ལ། ཨོཾ་ཨ་མཱ་ན་ཎི་ཛཱི་ཝན་ཏི་ཡེ་སྭཱཧཱ། ཞེས་བརྒྱ་རྩ་དང་ཚེ་གཟུངས་སོགས་འདོན། དེས་ཚེ་ལ་མི་གནོད་ཅིང་རྟེན་འབྲེལ་གྱི་བདེན་པས་ཚེ་གེགས་ཀྱང་ཞི་བ་ཡིན། དེས་ན་གཞན་ཤི་པོ་དང་འཆི་ཀ་མ་ལ་གདབ་པ་དང་རང་ཉིད་འཆི་བའི་ཚེ་ལས་ལ་སྦྱར་བའི་དུས་འདི་མི་དགོས། དེ་ལྟར་སྦྱངས་པས་འབྱོངས་པའི་རྟགས་ཀྱང་གཞུང་ལས། མགོ་ན་ཆུ་སེར་ཟིལ་པ་ཕྲོམ། །འཇག་མ་དལ་གྱིས་ཚུགས་སོགས་འབྱུང༌། །ཞེས་པ་ལྟ་བུའི་རྟགས་མ་ཐོན་གྱི་བར་དུ་ནན་ཏན་གྱིས་སྦྱང་དགོས་པ་ཡིན་ནོ། །མཇུག་དགེ་བ་བསྔོ་ཞིང༌། བདེ་བ་ཅན་དུ་སྐྱེ་བའི་སྨོན་ལམ་ལ་སོགས་པ་འདོན་པར་བྱའོ། །དེ་ལྟར་ཟབ་ལམ་འཕོ་བའི་གདམས་པ་འདི་ནི་བསྐྱེད་རྫོགས་ཀྱི་རྣམ་གྲངས་གཞན་ལྟར་དུས་ཡུན་རིང་དུ་སྦྱང་མི་དགོས་པར་བདུན་ཕྲག་གཅིག་ཙམ་སྦྱངས་ན་ངེས་པར་རྟགས་ཐོན་དུ་འབྱོངས་པས། མ་བསྒོམས་པར་འཚང་རྒྱ་བའི་ཆོས་ཞེས་པའང་གསུངས་པ་ལྟར་ཡིན་པས་མྱུར་ལམ་བླ་ན་མེད་པ་འདི་ལྟ་བུ་ལ་ཐམས་ཅད་ཀྱིས་ཡི་དམ་དུ་བྱ་བའི་རིགས་སོ། །རང་མགོ་མི་ཐོན་རོ་མགོར་ཅ་ཅོ་སྒྲོགས། །ཉམས་སུ་མི་ལེན་བཤད་རྒྱངས་གདུགས་ལྟར་ཕུབ། །བདག་དང་བདག་འདྲ་ཟོག་པོའི་རིགས་ཅན་རྣམས། །སྒྲུབ་ལ་སྙིང་རུས་ནུས་པར་བྱིན་གྱིས་རློབས། །འཕོ་བ་མ་བསྒོམས་སངས་རྒྱས་ཀྱི་ཁྲིད་དོ། ། དེ་ལྟར་དལ་འབྱོར་རྙེད་པར་དཀའ་བ་ལ་བསམས་ནས་དལ་བའི་རྟེན་ལ་སྙིང་པོ་བླང༌། ཚེ་མི་རྟག་པའི་ཚུལ་ལ་བསམས་ནས་བརྩོན་འགྲུས་ཀྱི་ལྕག་གིས་བྲབས། འཁོར་བ་མཐའ་དག་སྡུག་བསྔལ་གྱི་རང་བཞིན་དུ་ཤེས་ནས་ངེས་འབྱུང་དང་སྙིང་རྗེའི་བློ་བསྐྱེད། རྒྱུ་འབྲས་ཀྱི་རྣམ་གྲངས་ཤེས་ནས་དགེ་སྡིག་ལ་སྤང་བླང་དུ་བྱ། ཐར་པའི་ཕན་ཡོན་དྲན་པས་འབྲས་བུ་ལ་བྲོད་པ་བསྐྱེད། ཡང་དག་པའི་དགེ་བའི་བཤེས་གཉེན་བསྟེན་ནས་དགོངས་སྤྱོད་བསླབ་པ་སྟེ། ཐུན་མོང་ཕྱིའི་སྔོན་འགྲོ་ཁྲིད་རྐང་དྲུག་དང༌། དཀོན་མཆོག་གསུམ་ལ་སྐྱབས་སུ་བཟུང་ནས་ཐར་པའི་ལམ་གྱི་རྟེན་གཞི་བཅའ། བྱང་ཆུབ་མཆོག་ཏུ་སེམས་བསྐྱེད་དེ་རྒྱལ་སྲས་ཀྱི་སྤྱོད་པ་རྒྱ་མཚོའི་ཁོག་ཕུབ། རྡོ་རྗེ་སེམས་དཔའི་སྒོམ་བཟླས་ལ་བསྟེན་ནས་ཉེས་པ་ཐམས་ཅད་ཀྱི་རྩ་བ་སྡིག་ལྟུང་སྟོབས་བཞིའི་སྒོ་ནས་བཤགས། སྐུ་གསུམ་གྱི་ཞིང་ཁམས་མཎྜལ་དུ་ཕུལ་ཏེ། ཡོན་ཏན་ཐམས་ཅད་ཀྱི་རྩ་བ་བསོད་ནམས་དང་ཡེ་ཤེས་ཀྱི་ཚོགས་བསག །བྱིན་རླབས་ཐམས་ཅད་ཀྱི་འཁྱུད་གནས་བླ་མ་ལ་གསོལ་བ་བཏབ་སྟེ་རྟོགས་པའི་ཡེ་ཤེས་རང་རྒྱུད་ལ་སྐྱེད་པ་སྟེ། ཐུན་མིན་ནང་གི་སྔོན་འགྲོ་ཁྲི་རྐང་ལྔ་དང༌། ལམ་མཐར་མ་ཕྱིན་པར་འཆི་བ་ཐོག་བབ་ཏུ་བྱུང་ན་དག་པའི་ཞིང་དུ་མཚམས་སྦྱོར་བ་འཕོ་བ་མ་བསྒོམས་སངས་རྒྱས་ཏེ་ཁྱོན་ཁྲིད་རྐང་བཅུ་གཉིས་ཡིན་ལ། དེ་དག་ཀྱང་སྔོན་འགྲོ་བློ་ལྡོག་བཞི་དང༌། ཐར་པའི་ཕན་ཡོན་ལ་བརྟེན་ཏེ་བཅོས་མ་མ་ཡིན་པའི་ངེས་འབྱུང་བསྐྱེད་ཅིང་ལམ་ཐམས་ཅད་ཀྱི་སྒོ་ཕྱེ། ཡོན་ཏན་ཐམས་ཅད་ཀྱི་འབྱུང་གནས་དགེ་བའི་བཤེས་གཉེན་བསྟེན་ཏེ་ལམ་གྱི་རྟེན་འབྲེལ་བསྒྲིག །སྐྱབས་འགྲོས་གཞི་བཟུང༌། བྱང་ཆུབ་མཆོག་ཏུ་སེམས་བསྐྱེད། ཕྱིན་དྲུག་གི་ལམ་ལ་བསླབས་ནས་རྣམ་པ་ཐམས་ཅད་མཁྱེན་པ་རྫོགས་པའི་སངས་རྒྱས་ཀྱི་ལམ་ཡང་དག་པ་ལ་ཁྲིད་པར་བྱེད་པ་སྟེ། ཁྲིད་ཚུལ་གཞན་དུ། སྣང་བ་གསུམ་དང༌། སྐྱེས་བུ་གསུམ་དང༌། ཕྱག་ཆེན་མདོ་ལུགས་སུ་ཁྲིད་པར་གྲགས་པ་ལ་སོགས་པ་ཐམས་ཅད་ཀྱི་ལམ་གནད་ཡོངས་སུ་རྫོགས་པའི་འདི་ཙམ་དུ་འདུས་པ་ཡིན་ལ། ཐབས་བླ་ན་མེད་པ་རྡོར་སེམས་དང་མཎྜལ་ལ་བསྟེན་པའི་བསགས་སྦྱོང་གཉིས་དང༌། ཟབ་མོ་བྱིན་རླབས་ཀྱི་གསང་ལམ་བླ་མའི་རྣལ་འབྱོར་དང༌། མ་སྒོམས་པར་སངས་རྒྱས་པ་འཕོ་བའི་གདམས་པ་རྣམས་ནི། ཁྲིད་ཚུལ་འདིའི་ཁྱད་པར་གྱི་ཆོས་བླ་ན་མེད་པ་ཡིན། ད་དུང་ཡང་སྙིང་ཐིག་རྡོ་རྗེ་སྙིང་པོའི་ལམ་གྱི་དངོས་གཞི་ཐུན་མོང་མ་ཡིན་པའི་སྒོར་འཇུག་པ་ལ་ནི། ཁྱད་པར་གྱི་སྔོན་འགྲོའི་སྒོ་ནས་སྐུ་གསུམ་དང་སེམས་རིག་གི་སྣ་ཁྲིད་དེ། དོན་གྱི་ངོ་སྤྲོད་རིག་པ་རྩལ་གྱི་དབང་བསྐུར་ནས་གཟོད་ཉམས་ཁྲིད་དམར་བཅང་དུ་འདེབས་པ་ཡིན་ནོ། །དེ་ལྟར་བཤད་པ་ཐམས་ཅད་ཀྱང་ཚིག་གི་སྙན་ཆ་དང་སྡེབ་སྦྱོར་གཙོ་བོར་མ་བཏོན་པར། རྗེ་བླ་མའི་གསུང་སྒྲོས་ཞལ་གདམས་ཀྱི་གསུང་ངག་ཇི་ལྟར་ཡོད་པ་ལྟར་ལ། རང་ཚིག་གི་བསྲེ་བསླད་སྤོང་ཅི་ནུས་སུ་སྤངས་ཏེ་གོ་སླ་བ་དང་སེམས་ལ་ཕན་པ་ཁོ་ན་གཙོ་བོར་བཏོན་ནས་བྲིས་ཤིང༌། དེ་ལས་ཀྱང་མཚང་འདོན་གྱི་ཞལ་གདམས་དམིགས་ཀྱིས་བཀར་ནས་གསུངས་པ་དུ་མ་ཡོད་པ་རྣམས་ཀྱང་རང་གིས་གང་ཟིན་ཐམས་ཅད་སྐབས་ཅི་རིགས་པར་འཕྲོས་དོན་གྱི་ཚུལ་དུ་བཀོད་པ་ཡིན་ལ། དེ་དག་ཀྱང་ཞེན་སྐྱོན་ལྟ་བའི་མིག་སྒོར་ནི་མི་བཟུང་སྟེ། ཁ་ནང་དུ་ལོག་ནས་རང་སྐྱོན་ལྟ་བའི་མེ་ལོང་དུ་བྱས་ནས། སྐྱོན་མཚང་དེ་དག་རང་ལ་ཡོད་དམ་མེད་ལེགས་པར་བརྟག །ཡོད་པར་འདུག་ན་སྐྱོན་ངོས་བཟུང༌། མཚང་ཡུལ་ནས་ཕུད་དེ་ཡང་དག་པའི་ལམ་ལ་བློ་ལྷན་གྱིས་འགྲོ་བ་ཞིག་ཏུ་རང་གིས་རང་རྒྱུད་འཆོས་དགོས་པ་ཡིན་པས་ན། ཇོ་བོ་རྗེ་ལྷ་གཅིག་གི་ཞལ་ནས། དགེ་བའི་བཤེས་གཉེན་གྱི་མཆོག་མཚང་ལ་རྒོལ་བ་ཡིན། གདམས་ངག་གི་མཆོག་མཚང་ཐོག་ཏུ་འབེབས་པ་ཡིན། གྲོགས་ཀྱི་མཆོག་དྲན་པ་དང་ཤེས་བཞིན་ཡིན། སྐུལ་མའི་མཆོག་དགྲ་བགེགས་དང་ན་ཚ་སྡུག་བསྔལ་ཡིན། ཐབས་ཀྱི་མཆོག་བཅས་བཅོས་མེད་པ་ཡིན། ཞེས་གསུངས་པ་ལྟར་གདམས་ངག་མཚང་ཐོག་ཏུ་ཕབ། ཆོས་དང་རང་སེམས་ཞུ་དག་བྱས། རྒྱུན་དུ་དྲན་པ་དང་ཤེས་བཞིན་གྱིས་བཟུང་སྟེ་ལན་ཐམས་ཅད་རང་ལ་འདའ་ཞིང༌། ཀུན་རྟོགས་ངན་པ་གཅིག་སྐྱེས་པ་ཚུན་ཆད། ཁ་ཡན་ཏུ་མི་བཏང་བར་རང་རྒྱུད་ཆོས་ཀྱིས་འདུལ་བ་ནི་གནད་དམ་པ་ཡིན་ནོ། །དེ་ལྟར་བྱས་ན་རང་དྲིན་རང་ལ་ཆེ། ཆོས་ཀྱིས་སེམས་ལ་ཕན། བླ་མ་བསྟེན་པ་ལ་དོན་སྒོ་བྱུང་པ་ཡིན་ཏེ། ཇོ་བོའི་ཞལ་ནས། ཕན་བཏགས་པའི་མཆོག་ཆོས་ལ་བཙུད་པ་ཡིན། ཕན་ཐོགས་པའི་མཆོག་ཆོས་ལ་བློ་སྣ་འགྱུར་པ་ཡིན་གསུངས། མདོར་ན་ད་རེས་དལ་འབྱོར་གྱི་མི་ལུས་ཐོབ། མཚན་ལྡན་གྱི་བླ་མ་མཇལ། ཟབ་མོའི་གདམས་ངག་ཐོབ། ཆོས་ཐེག་པ་རིམ་དགུ་ཉམས་སུ་བླངས་ནས་སངས་རྒྱས་རང་ལ་བསྒྲུབ་ཏུ་ཡོད་པའི་སྐབས་འདིར། ཚེ་རབས་གཏན་གྱི་ཆུས་ཚུགས་ན་ད་རེས་མ་ཚུགས་ན་ད་རེས་བློ་ལེགས་ན་ད་རེས་ཉེས་ན་ད་རེས། འདུན་མ་གཏན་ལེགས་དང་གཏན་ཉེས་ཀྱིས་མཚམས་ཚེ་གང་དུས་བརྒྱའི་ཟ་མ་ལན་གཅིག་ཡིན་པས། རང་མགོ་ཉི་མ་ཆོས་ཀྱིས་བཏོན་ནས་དུས་རྟག་ཏུ་འཆི་བའི་སྐུ་མ་གདབ། ཚེ་འདིར་བློ་སྣ་བསྟུང༌། བརྩོན་འགྲུས་སྲོག་དང་བརྡོས་ནས་དགེ་སྒྲུབ་དང་སྡིག་སྤང་ལ་འབད། མཚན་ཉིད་ཀུན་ལྡན་གྱི་བླ་མ་བསྟེན་ནས་ཅི་གསུང་དང་དུ་བླང༌། བློ་སྙིང་བྲང་གསུམ་དཀོན་མཆོག་གསུམ་ལ་གཏད་དེ། སྐྱིད་ན་དཀོན་མཆོག་གི་ཐུགས་རྗེ། སྡུག་ན་སྔོན་བསགས་ཀྱི་ལས་འཕྲོར་ཤེས་ཤིང༌། བསམ་པ་བཟང་པོ་བྱང་ཆུབ་ཀྱི་སེམས་དང་ལྡན་པའི་ངང་ནས་ཉམས་ལེན་བསགས་སྦྱོང་གཉིས་ལ་འབད་དེ། མཐར་ཐུག་མོས་གུས་དང་དམ་ཚིག་རྣམ་པར་དག་པའི་སྒོ་ནས། བརྒྱུད་ལྡན་གྱི་བླ་མ་མཆོག་དང་ཐུགས་ཡིད་དབྱེར་མེད་དུ་འདྲེས་ཏེ། ཚེ་འདིར་བཙན་ས་ཟིན་པར་བྱ་ཞིང༌། མ་རྒན་སེམས་ཅན་ཐམས་ཅད་འཁོར་བའི་བཙོན་དོང་ནས་འདོན་པའི་བློ་སྟོབས་ཀྱི་ཁུར་ཁྱེར་བ་ནི། གདམས་ངག་གི་གནད་ཐམས་ཅད་བསྡུས་པ་ཡིན་ནོ། ། དེ་ལྟར་བརྒྱུད་གསུམ་མན་ངག་བདུད་རྩིའི་ཀླུང༌། །བརྒྱུད་ལྡན་བླ་མའི་ཞལ་ཆབ་དངར་མོའི་བཅུད། །རིམ་དགུའི་ཐེག་པའི་ཉམས་ལེན་སྙིང་པོའི་གནད། །མ་ནོར་ཡོངས་སུ་བསྡུས་པ་འདི་ཁོ་ན། །སྤྲོས་བཤད་ཚིག་གི་སྦུན་པ་ཡོངས་དོར་ནས། །ཡང་ཟབ་ཉམས་ལེན་གནད་ཀྱི་རོ་བསྡེབས་ཏེ། །ཉམས་མྱོང་ཞལ་གྱི་གདམས་པས་བཙོས་པའི་བཅུད། །ལེགས་བཤད་འདི་ནི་གཡོས་ལེགས་ཁ་ཟས་འདྲ། །གཤིས་ངན་དུག་གསུམ་སྤྱོད་པའི་ཐ་རྒོད་ལ། །མཚང་འདོན་ཞལ་གདམས་རྡོ་རྗེའི་ཐོང་བཙུགས་ཏེ། །ཡང་དག་དམ་ཆོས་རླན་གྱིས་འདེབས་མཁས་པ། །ལེགས་བཤད་འདི་ནི་ཐབས་མཁས་ཞིང་པ་འདྲ། །ངེས་འབྱུང་བློ་སྣ་གཤིམ་པོའི་ཞིང་ས་ལ། །བྱང་ཆུབ་སེམས་ཀྱི་ས་བོན་ལེགས་བཏབ་ནས། །བསགས་སྦྱོང་ཐབས་ཀྱིས་ཡོན་ཏན་འབྲས་སྐྱེད་པ། །ལེགས་བཤད་འདི་ནི་སྐལ་བཟང་ལོ་ཏོག་འདྲ། །རང་སྐྱོན་མཚང་ནས་བྲུས་ཏེ་དྲུངས་འབྱིན་ཞིང༌། །ཡོན་ཏན་ཐབས་མཁས་དག་གིས་ལན་བརྒྱར་འདོམས། རྟག་ཏུ་ཕན་པ་འབའ་ཞིག་ལྷུར་ལེན་པ། །ལེགས་བཤད་འདི་ནི་མ་མ་སྡུག་གུ་འདྲ། །ཚིག་ཙམ་མ་ཡིན་དོན་གྱི་ཟབ་ཁྱད་ཅན། །མཚུངས་མེད་དམ་པའི་ཞལ་རླངས་མ་ཡལ་བ། །ལེགས་བཤད་འདི་འདྲ་སྙིང་གི་ནོར་བུ་རུ། །ཐོབ་རྣམས་ཡང་དག་ལམ་གྱིས་ཟིན་པར་ངེས། །ཕན་དང་སྒྲུབ་པ་ལྷུར་ལེན་དམ་པའི་གཞུང༌། །སྒྲ་དང་སྙན་ངག་ཚིག་གིས་མ་ཡིན་ཏེ། །ཕལ་དང་གྲོང་པའི་ངག་གིས་ཡང་དག་ལམ། །ལེགས་འདོམས་སེམས་དཔའ་རྣམས་ཀྱི་ཁྱད་ཆོས་ཡིན། །གཞུང་བཤད་ཚིག་གིས་སྤྲོས་པ་རྒྱ་ཆེ་ཡང༌། །བློ་རྨོངས་ཡིད་ཀྱི་ཁང་བུར་འཇུག་དཀའ་ཞིང༌། དོན་ཟབ་ལྟ་གྲུབ་མཐོན་པོའི་ཁ་སྐད་ཀྱང༌། །སྙིགས་སྤྱོད་བློ་ཆུང་སྐྱེ་བོས་ཉམས་ལེན་དཀའ། །དེ་སླད་གཞུང་འདི་ཤེས་སླ་དོན་དུ་འདུ། བློ་ཆུང་བློ་ཡི་ཁུང་བུར་གསེར་གྱི་བཅུད། །བློ་དམན་ཡིད་ཀྱི་མུན་པར་མར་མེ་བཞིན། དོན་བཟང་རང་གསལ་ཁྲོ་མེད་སློབ་དཔོན་ཡིན། །བཤད་ཡམ་ཚིག་ལ་ཞེན་པའི་མཁས་པ་དང༌། །གཞུང་ལུགས་གདམས་པར་མ་ཤར་སྟོན་ཆེན་ཀྱང༌། །དམ་པའི་མན་ངག་བཅུད་འདི་འཐུངས་དང་གཟོད། །ཉམས་ལེན་གནད་ཀྱི་ལུས་ཟུངས་ལོས་ཀྱང་རྒྱས། །སྟོང་སྒོམ་མུན་རྡོ་འཕེན་པའི་སྒོམ་ཆེན་དང༌། །དགེ་སྦྱོར་བྱས་ཡུས་འདྲེན་པའི་སྒྲུབ་པ་པོ། །རང་རྒྱུད་ཚོད་མ་ལོངས་པའི་གྲུབ་བརྫུ་རྣམས། །ལམ་འདི་མཐོང་ན་སྙིང་གི་ཐུར་མ་བྱེད། །བཤད་ཡམ་ཚིག་གི་སྤྲས་གཞུང་མང་ཐོས་ཤིང༌། །སྙན་ཚིག་འཇའ་ཚོན་རི་མོ་བྲི་མཁས་ཀྱང༌། །དྲིན་ལྡན་བླ་མའི་ཞལ་རྒྱུན་མ་ལགས་པ། །རང་བཟོའི་ཚིག་རིས་བསྲེས་པ་འདི་ལ་མེད། །མཚུངས་མེད་བླ་མ་སངས་རྒྱས་དངོས་བྱོན་ཏེ། །གངས་ལྗོངས་འཇིག་རྟེན་སྐལ་པ་བཟང་པོ་རུ། །གྱུར་པའི་དུས་ཚོད་དེ་ལས་འགྱངས་མིན་པས། །ད་དུང་རྡོ་རྗེའི་མཆེད་བཞུགས་འདི་ལ་དཔང༌། །དེ་སླད་ཡང་དག་བཀའ་ཡི་བསྡུ་བ་རུ། །བརྩོན་པའི་རྒྱུ་ཡང་དམ་པའི་དྲིན་ལས་ཏེ། །མོས་གུས་བསམ་པ་བཟང་པོའི་ལག་རིས་ལ། །ཡི་རངས་ལྷར་བཅས་མཆེད་ཀྱིས་སྩལ་བར་རིགས། །སླད་ནས་འབྱོན་པའི་སྐལ་བཟང་གང་ཟག་ཀྱང༌། །ཚུལ་འདི་མཐོང་ན་བླ་མ་སངས་རྒྱས་དེ། །དངོས་སུ་མཇལ་བའི་མོས་གུས་སྐྱེད་ཅིག་དང༌། །གསུང་གི་གནད་ལ་ནོར་འཁྲུལ་མེད་དམ་སྙམ། །དེ་འདྲ་དེ་ལས་གང་ཞིག་ཐོབ་པ་ཡི། །དགེ་བ་དེ་ཡང་མར་གྱུར་འགྲོ་བ་ཀུན། །བཤེས་གཉེན་དམ་པས་ཟིན་ནས་དམ་པའི་གསུང༌། །སྒྲུབ་པའི་འབྲས་ལེགས་མཐོང་བའི་རྒྱུ་རུ་བསྔོ། །ཁྱད་པར་མཚུངས་མེད་བླ་མ་རྫོགས་སངས་རྒྱས། །དེ་ཡི་ཞལ་གྱི་བདུད་རྩིས་བསྐྱངས་མཐའ་དག །ཚོམ་བུ་གཅིག་མངོན་པར་སངས་རྒྱས་ནས། །འགྲོ་བའི་འདྲེན་པར་ཆས་པའང་མཐོང་གྱུར་ཅིག །དམ་པའི་ལེགས་བཤད་བདུད་རྩིའི་བཅུད་གསོལ་ཏེ། །གདམས་པའི་མྱོས་གླུས་སྐལ་བཟང་ཡིད་འགུགས་པའི། །དྲིན་ཆེན་བླ་མའི་རྒྱལ་ཚབ་མཆོག་རྣམས་ཀྱང༌། །ཞབས་པད་རྡོ་རྗེའི་ཁྲི་ལ་བརྟན་གྱུར་ཅིག །བདག་ཀྱང་དེང་ནས་ཚེ་རབས་ཐམས་ཅད་དུ། །བླ་མ་མཆོག་དང་དེ་ཡི་རྗེས་འཇུག་གི །བྲན་ཏུ་གྱུར་ནས་ཅི་གསུང་བཀའ་སྒྲུབ་ཅིང༌། །མཉེས་པས་རྗེས་སུ་འཛིན་པ་ཡོད་གྱུར་ཅིག །འཁོར་བའི་མཐའ་དང་ལུས་ཅན་མཐའ་དེ་སྲིད། །ལུས་དང་ལོངས་སྤྱོད་དགེ་བ་ཀུན་སྤུངས་ཏེ། །ཉམ་ཐག་མ་རྒན་རྣམས་ཀྱི་གཡོག་བགྱིད་ཅིང༌། དེ་ཀུན་རྫོགས་སངས་རྒྱས་པའི་ཆོས་འཛིན་ཤོག །གནས་སྐབས་སུ་ཡང་བརྒྱུད་པ་རིན་པོ་ཆེའི། །བྱིན་རླབས་ཉི་མ་སྙིང་ལ་ལེགས་འཆར་ཞིང༌། །དབེན་པའི་གནས་སུ་ཚེ་འདི་མཐར་བྱས་ཏེ། །མཚུངས་མེད་བླ་མའི་དྲུང་དེར་འགྲོ་བར་ཤོག །དེ་ལྟར་ཀློང་ཆེན་སྙིང་གི་ཐིག་ལེའི་ཐུན་མོང་ཕྱིན་ནང་གི་ཁྲིད་ཡིག་མཚུངས་མེད་བླ་མ་དམ་པའི་ཞལ་རྒྱུན་ལྟར་བྲིས་པ་འདི་ཡང༌། སྔ་སོར་རྗེ་བླ་མའི་ཞལ་སློབ་སྡོམ་བརྩོན་དམ་པ་སྒྲོན་མ་ཚེ་རིང་ནས་ཁོང་རང་གི་ཐུགས་ལ་གང་ངེས་ཟིན་རིས་སུ་བྲིས་ནས་བྱིན་ཏེ། འདི་ལ་གཞི་བྱས་ནས་ཁྱེད་ཀྱིས་རྗེའི་ཞལ་རྒྱུན་བཅོས་མེད་ཀྱི་ཁྲིད་ཡིག་ཅིག་ཅིས་ཀྱང་བྲིས་ཤིག་ཅེས་ནན་ཏན་གྱིས་བསྐུལ་བ་དང༌། ཁྱད་པར་རྗེ་བཙུན་བླ་མ་མཆོག་གི་སྨིན་གྲོལ་གྱི་བསྟན་པ་འཛིན་པའི་རྒྱལ་ཚབ་སྤྲུལ་པའི་སྐུ་རིན་པོ་ཆེ་ཀུན་བཟང་ཐེག་མཆོག་རྡོ་རྗེའི་ཞལ་སྔ་ནས་བྲི་གཞིའི་ཤོག་བུ་དང་བཅས་པ་གནང་ནས་ལན་གྲངས་གཉིས་གསུམ་གྱི་བར་དུ་གསུང་གིས་བསྐུལ་བ་དང༌། སླར་ཡང་སྐྱབས་མགོན་བླ་མ་དམ་པའི་གདམས་ངག་གི་བརྒྱུད་པ་འཛིན་པའི་ཐུགས་སྲས་ཡོངས་ཀྱི་ཐུ་བོ་ཡོངས་རྫོགས་བསྟན་པའི་མངའ་བདག་སྐུ་ཞབས་རིན་པོ་ཆེ་གཞན་ཕན་མཐའ་ཡས་འོད་ཟེར་ནས། རྗེ་བླ་མའི་ཞལ་རྒྱུན་གསུང་སྒྲོས་ལྟར་ཡི་གེར་བྲིས་ན། བླ་མ་དྲན་པའི་མོས་གུས་ཀྱི་གསོས་སུ་འདུག་པས་ཅིས་ཀྱང་བྲིས་ཤིག་ཅེས་གསུང་གིས་དབུགས་དབྱུང་གནང་བ་དང༌། གཞན་ཡང་ཇི་སྲིད་བྱང་ཆུབ་སྙིང་པོའི་མཐས་གཏུགས་པ་དེ་སྲིད་དུ་མེ་མར་གྱི་འོད་དང་སྡོང་བུ་ལྟར་འགྲོགས་པར་ངེས་པ། དཔྲལ་བའི་མིག་ལྟར་བརྩེ་བའི་རྡོ་རྗེའི་མཆེད་པོ་དུ་མས་ལེགས་སོའི་དབུགས་དབྱུང་དང་བློ་གྲོས་ཀྱི་ཟུར་གསོས་ཐོབ་པ་ལ་བརྟེན་ནས། མཚུངས་མེད་གྲུབ་བརྒྱའི་གཙུག་རྒྱན་རིག་འཛིན་བྱང་ཆུབ་རྡོ་རྗེའི་ཞལ་སྔ་ནས། ཨོ་རྒྱན་འཇིགས་མེད་ཆོས་ཀྱི་དབང་པོ་ཞེས་མིང་གི་ཅོད་པན་བྱིན་པ་ཡིན་ན་ཡང༌། དོན་ཏུ་དུག་ལྔ་མེ་འབར་ཨ་བུ་ཧྲལ་པོར་འབོད་པའི་གདོལ་སྤྱོད་མཁན་དེ་ཉིད་ཀྱིས། རུ་དམ་ཨོ་རྒྱན་བསམ་གཏན་ཆོས་གླིང་གི་ཡང་དབེན་འཇིགས་བྱེད་དུས་དགྲའི་དབང་པོའི་ཕོ་བྲང་དབེན་པའི་ཡོན་ཏན་མ་ཚང་བ་མེད་པའི་རྒྱན་གྱིས་བརྗིད་ཆགས་པར་སྤྲས་ཤིང༌། དྲོད་བཅུད་ཉི་ཟེར་འོད་སྣང་སྤྱི་བོས་ལེན་ལ། བསིལ་བཅུད་བདུད་རྩིའི་ཐེགས་པ་རྐང་པས་འཐུངས་པའི་ལྗོན་ཤིང་དང༌། འཁྲི་ཤིང་དང༌། ལྕུག་མ་དང༌། ཕང་ཕུང་དང༌། ལྡུམ་བུ་དང༌། སྡོང་པོའི་བྱེ་བྲག་རིགས་མི་གཅིག་པ་དུ་མའི་ཡལ་ག་དང༌། ལོ་མ་དང༌། མེ་ཏོག་དང༌། འབྲས་བུ་འཕྱང་འཕྲུལ་དྲ་བ་དང༌། དྲ་བ་ཕྱེད་པར་བྲེས་པའི་ཁོང་སེང་ནས་སྔོ་བསངས་ནམ་མཁའི་བུ་མོའི་འཛུམ་ཟེར་གྱི་བདུད་རྩིས་སྙིང་ལ་སིམ་པ་ཅིར་ཡང་སྦྱིན་པའི་གནས་སུ། ལེགས་པར་གྲུབ་པར་བགྱིས་པ་འདིས་ཀྱང་མཐའ་ཡས་པའི་སེམས་ཅན་ཐམས་ཅད་ལམ་མཆོག་འདི་ལ་བརྟེན་ནས་གདོད་མའི་མགོན་པོའི་གཞི་ཀློང་དུ་རྣམ་པར་གྲོལ་བའི་རྒྱུར་གྱུར་ཅིག ། ། ། ཨོཾ་སྭ་སྟི་སིདྡྷ། །གྲོལ་བ་དྲུག་ལྡན་ཀུན་བཟང་དགོངས་པའི་གཏེར། །ཀློང་ཆེན་ནམ་མཁའི་རྣལ་འབྱོར་ཕྱག་རྒྱས་བཀྲོལ། །ཀློང་ཆེན་སྙིང་ཐིག་ཅེས་གྲགས་གྲུབ་གཉིས་དཔལ། །འདོད་རྒྱུར་སྦྱིན་ལ་མཐུ་དང་རླབས་ཆེ་བ། །གང་དེའི་སྔོན་འགྲོའི་ཆོས་བཤད་ཐོས་ཙམ་གྱིས། །ཡིད་ཅན་བློ་སྣ་བཙན་ཐབས་སྒྱུར་ནུས་པ། །འཇིགས་མེད་རྒྱལ་བའི་མྱུ་གུའི་ཞལ་གྱི་ལུང༌། །ཨོ་རྒྱན་ཆོས་ཀྱི་དབང་པོའི་ལེགས་གསུང་བཅུད། །གཏན་པ་མེད་པའི་ཆོས་སྦྱིན་སྒོ་འབྱེད་ཕྱིར། །སྡེ་བཞི་དགེ་བ་བཅུ་ལྡན་ཆོས་སྲིད་ཀྱི། །གཉེར་ཆེན་པདྨ་ལེགས་གྲུབ་དད་འབྱོར་ནི། །རྫོགས་ལྡན་སྤྲིན་ལས་ཕྱི་མོའི་ཆོས་ཆར་ཕབ། །དགེ་བས་འོད་གསལ་རྡོ་རྗེ་རྩེ་མོའི་བསྟན། །སྲིད་པ་གསུམ་དུ་དར་རྒྱས་ཡུན་རིང་གནས། །འབྲེལ་བཅས་འགྲོ་རྣམས་གདོད་མའི་རྒྱལ་སྲིད་ཆེར། །མྱུར་དུ་སྤྱོད་ཅིང་དོན་གཉིས་ལྷུན་གྲུབ་ཤོག །
ས་འོག་མེ་འཁོར་འཚང་ཀ་གཞན་བས་ཆེ།། མི་ཚོགས་འདུ་ལོངས་སྐར་མའི་གྲངས་ལས་མང༌།། བྲེལ་ཟིངས་བསྣོལ་མར་འཐབ་པའི་མཇུག་སྣེ་ནས།། རྒྱལ་སྤྱིའི་ཉེས་ཡང་ཚོགས་པའི་སྒོ་འགྲམ་སླེབས།།
རྩ་བརྒྱད་སྟོང་ལ་སྦྱར་བའི་སྨན་ཞེས་པ་འདི་ལ་གསུན་སྟེ་གཉིས་པ་ནང་གི་རྩ་བརྒྱད་ནི། མཆོག་ཆེན་མི་ལ་ཚང་སྟེ། ༡.རྩ་བ་སྙིང། ༢.སྡོང་པོ་ལུས། ༣.ཤུན་པ་སྤགས་པ། ༤.ཡུ་བ་རྐང་ལག། ༥.མེ་ཏོག་སེན་མོ། ༦.ལོ་མ་སྐྲ་དང་བ་སྤུ། ༧.འབྲས་བུ་དབང་པོ་ལྔ། ༨.ཐང་ཆུ་རྐང་དམར་ཚིལ་བུ་སྟེ་བརྒྱད་དོ།།
རྫ་དཔལ་སྤྲུལ་འཇིགས་མེད་ཆོས་ཀྱི་དབང་པོ། ཛཡོངས་གྲགས་སུ་རྫ་དཔལ་སྤྲུལ་རིན་པོ་ཆེ་ཞུ་བ་མཆོག་ནི་རབ་བྱུང་བཅུ་བཞི་པའི་ས་འབྲུག(1808)ལོར་ཁམས་བྱང་འབྲོག་དགེ་རྩེ་རྫ་ཆུ་ཁའི་སྡེར་གཏོགས་རྒྱལ་ཐོག་ཅེས་པའི་གདུང་ལས་སྐུ་འཁྲུངས།རྡོ་གྲུབ་ཆེན་འཇིགས་མེད་འཕྲིན་ལས་འོད་ཟེར་གྱིས་དཔལ་དགེ་བསམ་གཏན་ཕུན་ཚོགས་ཀྱི་སྤྲུལ་སྐུར་ངོས་བཟུང་།ཨོ་རྒྱན་འཇིགས་མེད་ཆོས་ཀྱི་དབང་པོ་ཞེས་མཚན་གསོལ།སྐུ་ན་ཆུང་ངུའི་དུས་ནས་ཡི་གེ་འབྲི་ཀློག་རྣམས་ཚེགས་མེད་དུ་མཁྱེན།མཁན་ཆེན་ཤེས་རབ་བཟང་པོ་ལས་རབ་ཏུ་བྱུང་།རྡོ་བླ་འཇིགས་མེད་སྐལ་བཟང་དང་།རྒྱལ་སྲས་གཞན་ཕན་མཐའ་ཡས་སོགས་ཀྱི་དྲུང་ནས་ངལ་གསོ་སྐོར་གསུམ་དང་།སྤྱོད་འཇུག་རྩ་རྒྱུད་གསང་བ་རྙིང་པོ་སོགས་མདོ་སྔགས་ཀྱི་གཞུང་མང་པོ་དང་།རིག་གནས་བཅས་གསན།ཞེ་ཆེན་དབོན་སྤྲུལ་མཐུ་སྟོབས་རྣམ་རྒྱལ་དང་འཇིགས་མེད་རྒྱལ་བའི་མྱུ་གུ་སོགས་མཁས་མཆོག་དུ་མ་ལས་བཀའ་བསྟན་འགྱུར་རོ་ཅོག་དང་།རྙིང་མའི་ཀུན་མཁྱེན་ཡབ་སྲས།ས་པཎ།རྗེ་ཙོང་ཁ་པ་སོགས་གསར་རྙིང་སྐྱེས་ཆེན་རྣམས་ཀྱི་ལེགས་བཤད་མཐའ་དག ཀློང་ཆེན་སྙིང་ཐིག་གི་སྔོན་འགྲོའི་ལམ་ཁྲིད།རྩ་རླུང་དང་རྫོགས་ཆེན་གྱི་ཁྲིད་སོགས་མཐའ་ཡས་པ་གསན་ཞིང་སྒོམ་སྒྲུབ་ལ་གཞོལ་བས་རྟོག་པ་ཚད་མེད་པ་འཁྲུངས།མཁས་པའི་ཕ་རོལ་དུ་སོན།དགུང་ལོ་སུམ་ཅུའི་ནང་སློབ་མའི་ཚོགས་ལ་རྒྱུད་གསང་བ་སྙིང་པོའི་ལྗགས་ཁྲིད་རྒྱས་པར་གནང་།གསེར་ཐར་དང་རྡོ་སྟོད་སྨད་ཀྱི་འདུས་སྡེ་ཡོངས་ལ་《སྤྱོད་འཇུག》དང་།《མ་ཎི་བཀའ་འབུམ།》《བདེ་སྨོན》སོགས་ཀྱི་ཆོས་སྦྱིན་གྲངས་མེད་བསྩལ།རྐུན་ཇག་གི་རྒྱུན་བཅད།དམར་སྟོན་གྱི་སྲོལ་བསྣུབས།རྫ་རྒྱལ་དགོན་གྱི་ཉེ་སྐོར་དུ་ཆོས་འཁོར་གྱི་གདན་ས་མཛད།རྡོ་འབུམ་ཆེན་མོར་ཁ་གསོའི་ཚུལ་དུ་སྔོན་གྱི་རྡོ་འབུམ་ལས་ཀྱང་རྒྱ་ཆེ་ཞིང་དཔངས་མཐོ་བ་འབྱོན་སྒྲོས་ཤིང་སྤུས་ལེགས་པ་ཞིག་བཞེངས་ཏེ་དཔལ་སྤྲུལ་རྡོ་འབུམ་ཞེས་སུ་གྲགས།རྗེ་འདི་ཉིད་སྐུ་ཚེ་ཧྲིལ་པོར་གནས་ངེས་མེད་དུ་ཕེབས་ཤིང་ཀུན་སྤངས་བྱ་བཏང་གི་མཛད་པ་སྤེལ་ཐོག ཐོས་བསམ་སྒོམ་གསུམ་དང་འཆས་རྩོམ་རྩོད་གསུམ་གྱི་རྣམ་ཐར་བསྐྱངས་ཏེ་ཁམས་སྟོད་སྨད་བར་གསུམ་དུ《སྤྱོད་འཇུག》དང་།《བྱམས་ཆོས།》《སྡོམ་གསུམ།》《ཡོན་ཏན་མཛོད》སོགས་ཀྱི་འཆད་ཉན་ས་དར་རྡོ་དར་དུ་གྱུར་པ་དང་།ལྷག་པར་དུ་《རྒྱུད་གསང་བ་སྙིང་པོའི་བཤད་རྒྱུན》དང་།《ཀློང་ཆེན་སྙིང་ཐིག་གི་རྩ་རླུང་དང་ཁྲིད་》སོགས་ཀྱི་ཆོས་རྒྱུན་རྗེ་འདི་ཉིད་ཀྱིས་ཉམས་པ་སོར་ཆུད་ཀྱིས་ཆེས་ཆེར་དར་བར་མཛད།རྗེ་ཉིད་སྔ་འགྱུར་གསང་སྔགས་རྙིང་མའི་བཀའ་གཏེར་གྱི་ཆོས་སྒོ་སྤྱི་དང་།ཡང་སྒོས་རྫོགས་པ་ཆེན་པོ་ཀློང་ཆེན་སྙིང་ཐིག་གི་ཟབ་ལམ་གདམས་པའི་བླ་བརྒྱུད་དུ་གྱུར་པ་མ་ཟད།ས་དགེ་བཀའ་གསུམ་གྲུབ་མཐའ་རིས་མེད་ཀྱི་གཞུང་ལུགས་ལ་གསན་བསམ་མཐར་ཕྱིན་མཁས་པའི་རྩེ་མོར་སོན་ཏེ་རྫ་དཔལ་སྤྲུལ་རིན་པོ་ཆེ་ཞེས་སྙན་པའི་གྲགས་པ་ཁ་བའི་ལྗོངས་ཕྱོགས་ཀུན་ཏུ་ཁྱབ།རྒྱལ་སྲས་ཞི་བ་ལྷའི་《སྤྱོད་འཇུག་ཆེན་མོས》གཙོས་པའི་གཞུང་ཆེན་ལྗགས་ཁྲིད་གནང་བས་སྤྱོད་འཇུག་བླ་མ་ཞེས་པའི་མཚན་སྙན་ཡང་ཐོགས།དམ་པ་འདི་ཉིད་ཀྱིས་ཀ་ཐོག་སི་ཏུ་མཆོག་སྤྲུལ་ཆོས་ཀྱི་བློ་གྲོས་དང་།རྫོགས་ཆེན་སྐུ་ཕྲེང་ལྔ་པ་ཐུབ་བསྟན་ཆོས་རྡོར།རྒྱལ་རོང་ནམ་སྤྲུལ་ཀུན་བཟང་ཐེག་མཆོག་རྡོ་རྗེ།འཇུ་མི་ཕམ་རྣམ་རྒྱལ།ཨ་ལགས་མདོ་སྔགས་རྒྱ་མཚོ་སོགས་རྙིང་མའི་མཁས་གྲུབ་ཀྱི་སྐྱེས་བུ་དུ་མ་དང་སེར་ཤུལ་ལྷ་རམས་པ་ཐུབ་བསྟན།དཔལ་སྤུངས་བླ་མ་བཀྲ་ཤིས་འོད་ཟེར་སོགས་ས་དགེ་བཀའ་བརྒྱུད་ཀྱི་བླ་མ་དེ་དག་གིས་གཙོས་པའི་སློབ་མ་མང་དུ་བསྐྱངས།སློབ་མ་སོགས་རང་རང་གི་བློ་དང་འཚམ་པའི་ལྗགས་རྩོམ་མཐའ་ཡས་པ་གནང་ཡོད།འོན་ཀྱང་སློབ་མ་སོ་སོས་དེ་དག་གཙིགས་ཆེན་བྱས་ཏེ་ཉར་ཚགས་བྱས་པས་མང་ཆེ་བ་པར་དུ་འཁོད་མ་ཐུབ།སྔོན་མར་པར་དུ་འཁོད་ཅིང་དེང་མཇལ་རྒྱུ་ཡོད་པ་ནི་གླེགས་བམ་ཕྱིན་དྲུག་གི་གྲངས་ཀྱིས་བརྒྱན་པ་རྣམས་སོ།།གསུང་རྩོམ་དེ་དག་ནང་《བྱམས་ཆོས》དང་།《སྤྱོད་འཇུག་ཡོན་ཏན་མཛོད》སོགས་ཀྱི་གཞུང་འགྲེལ་ས་བཅད་དང་།《གཏམ་པད་མའི་ཚལ་གྱི་ཟློས་གར》སོགས་གཏམ་ཚོགས་དང་།ཞལ་གདམས།བསྟོད་ཚོགས་སོགས་པོད་བདུན་ཙམ་མཆིས་སོ།།རབ་བྱུང་བཅོ་ལྔ་པའི་མེ་ཕག（1887）ལོའི་ས་ག་ཟླ་བའི་ཚེས་བཅོ་བརྒྱད་ཉིན་སྐུ་གཤེགས།
ལ་དོན་ཡི་གེ་བདུན་གྱི་ནང་ནས་ན་ཡི་ཚིག་ཕྲད་འཇུག་ཡུལ་བཅུ་བཞི་ནི།༡.དམིགས་ཀྱིས་འབྱེད་པ།༢.རྒྱུ་མཚན་བསྟན་པ། ༣.རྒྱུ་མཚན་དོན་གྱི་བསྟན་པ། ༤.ལས་སུ་བྱ་བ། ༥.དགོས་ཆེད། ༦.བརྟེན་གནས། ༧.ཚིག་སྔ་ཕྱིའི་དོན་འགལ་བར་སྟོན་པ། ༨.སྔ་ཚིག་དོན་མི་འོས་པའམ་ཕྱི་ཚིག་ངེས་པར་བྱས་པ། ༩.དེ་ལས་བཟློག་པ་ཉིད། ༡༠.འགལ་བའང་མི་འགལ་བར་སྟོན་པ། ༡༡.སྨོན་ལམ་དོན་ཅན། ༡༢.འདྲི་བའི་དོན་ཅན། ༡༣.ཐེ་ཚོམ་གྱི་གཞི་ལ་སྦྱར་བ། ༡༤ཚེ་སྐབས་ལ་སྦྱར་བ་བཅས་སོ།།
རྒྱང་རིང་ནུབ་ཕྱོགས་གནས་སྡོད་བོད་རིགས་ཚོ༎ མཉམ་དུ་འཛོམས་པའི་དགའ་སྟོན་གསོལ་ཚིགས་ཐོག༎ དྲན་རྟེན་མཚོན་པའི་འདྲ་པར་བཏབ་པ་དང༌༎ བྱུང་འདས་གཏམ་གྱི་སྒོ་མོ་ཅི་ཡང་ཕྱེས༎
ཡང་རླུང་གི་གློག་རྡུལ་གནས་རིམ་ནི་བུལ་ལྕགས་རིགས་ཀྱི་གློག་རྡུལ་གནས་རིམ་དང་འདྲ་པོ་ཡོད། བུལ་ལྕགས་རིགས་ཀྱི་རྩ་རྫས་ལྟར། ཡང་རླུང་གིས་ཚ་རྒྱུའི་རིགས་ཀྱི་རྩ་རྫས་དང། འཚོ་རླུང། མུ་ཟི་མཉམ་དུ་འདུས་པའི་ ཆོ་ག་ཕན་ཚུན་འདྲ་པོ་ཡོད། ཕྱོགས་གཞན་ནས་བཤད་ན། ཚྭ་རྒྱུའི་རིགས་ཀྱི་རྩ་རྫས་དང་འདྲ་བར་ཡང་རླུང་གིས་མ་རྡུལ་ཟུང་གི་ཆ་རྡུལ་ཡང་གྲུབ་པ་མ་ཟད། ལྕགས་རིགས་དང་ལྕགས་རིགས་མིན་པའི་མཉམ་ཆིངས་ཡང་གྲུབ་ཐུབ།
༈ དེ་ནས་སྲས་གཉིས་པ་དར་མ་འུ་དུམ་བཙན་རྒྱལ་སར་བཞག བོད་ཀྱི་ལོ་རྒྱུས་དང་ཆོས་འབྱུང་མང་ཆེ་བར་འདི་ནི་རྒྱུད་གྱོང་བ། བློ་རྟུལ་བ། གཟུགས་བ་གླང་གི་ཤ་ཚུགས་སུ་ཡོད་པ། ཆང་ལ་དགའ་བ། མདོར་ན་བྱ་སྤྱོད་ཐམས་ཅད་ཧ་ཅང་ངན་པ་སོགས་སུ་ངོས་བཟུང་ནས་རྒྱལ་བོ་འདི་ཉིད་ཆོས་ལ་སྡང་བ་ཞིག་ཡིན་པ། ཆོས་བསྣུབས་པས་བོད་ལ་ཕམ་ཉེས་བྱུང་ཚུལ་སོགས་བརྗོད་ནས་སྨད་པར་བྱས་པ་ནི་དོན་དངོས་དང་མི་མཐུན་པར་སྣང་སྟེ། དེ་ལ་རྒྱུ་མཚན་འགའ་འགོད་པར་བྱ་སྟེ། དང་པོ་ཡིན་ན། བོན་ཆོས་ལ་དད་པའི་བློན་དབས་ཏོ་རས་སོགས་དབང་ཆེ་ཞིང་ནང་བསྟན་ལ་མི་དགའ་བས་འུ་དུམ་བཙན་ལ་དབང་མེད་པ་དང་། རང་གི་འདོད་པ་བཞིན་མི་འགྲུབ་པས་སེམས་སྐྱོ་ནས་ཆང་དང་མཛེས་མར་རོལ། དེ་ནས་ཅི་ཡིན་མི་ཤེས་པའི་བྱ་ངན་སྣ་ཚོགས་ཤིག་སྒྲུབ་པ་ཡིན། གཉིས་པ་ཡིན་ན། གླང་དར་མས་མཐོང་ཚད་ཀྱི་རབ་བྱུང་གི་སྡེ་དང་མི་སེར་ལ་བཙན་དབང་བྱས་ན་ཆོས་འཇིག་འགྲོ་བར་འདོད་པ་ནི་ཡིད་ལུས་ཐ་དད་པའི་སྐབས་མ་ཕྱེད་པ་ཙམ་རེད་མ་གཏོགས་ཆོས་འདོན་པ་དང་མཆོད་ཚུལ་སོགས་གླེང་རྒྱུ་འདུག་པ་རེད། གསུམ་པ་ནི། ཁོས་ཆོས་བསྣུབས་པའི་ཚུལ་བསྟན་པ་ནི། གསང་སྔགས་སོགས་ཆོས་ལོག་སྦྱོར་ལོག་མང་པོ་དར་ནས་སེར་མོ་བ་དང་སྔགས་རྒན་ཚོས་མི་ཤེས་ཤེས་ཁུལ་གྱིས་ཆོས་རྫུན་མང་པོ་སྤེལ་བས་ཚད་མེད་ཀྱི་ལས་བསགས་ཆེ་བར་གཟིགས་ནས། སླར་ཆོས་ཡང་དག་པ་དང་གཙང་མ་ཞིག་དར་ཆེད་ཡིན་ནམ་སྙམ་མོ།། བཞི་བ་ནི། མཆོད་རྟེན་དང་སྐུ་གསུང་ཐུགས་རྟེན། ལྷ་ཁང་སོགས་མེར་སྲེག་པ་ནི་བློན་དབང་བཙན་པ་ཚོས་རྒྱལ་བོའི་བཀའ་ཡིན་ཞེས་བཀའ་རྫུན་བསྒྲགས་ནས་བྱས་པ་ཡིན་འདྲ། མཐར་ལྷ་ལུང་དཔལ་རྡོར་གྱིས་བཀྲོངས་ནས་མདོ་སྨད་དུ་བྲོས། མདོ་སྨད་ནས་བསྟན་པའི་མེ་རོ་གསོས་ཚུལ་ཧ་ཅང་མང་པས་གཞན་ལ་གཟིགས། བཙན་པོ་འདིས་རྒྱལ་ས་ལོ་དྲུག་ལ་བཟུང་། མེ་སྟག་༩༠༦ལོར་བཀྲོངས་སོ།། བཙན་པོ་འདིའི་ལོ་རྒྱུས་ལ་དབྱེ་ཞིབ་བྱེད་འདོད་ཚེ། ལྡེའུ་ཆོས་ཆོས་འབྱུང་། མཁས་པའི་དགའ་སྟོན། བོད་ཀྱི་ལོ་རྒྱུས་རགས་རིམ་གཡུ་ཡི་ཕྲེང་བ་བཅས་ན་གསལ་བས་དེར་གཟིགས། གླང་དར་གྱི་སྲས་འོད་སྲུང་དང་ཡུམ་བརྟན་གཉིས་ནས་སྨད་སིལ་མའི་འགོ་བརྩམས་པ་ཡིན་ནོ།། ༢༠༡༠-༡༠-༨
སྒྲིག་གིས་བཀོད་པའི་དུས་ཚིགས་ཟིན་པ་དང༌༎ ཊུ་ཀི་ཡུལ་ནས་གནམ་གྱི་མཐོངས་ན་མཛེགས༎ ཟུར་བཞི་སྒོར་བའི་སྒེར་ཁུང་ཆུང་ཆུང་ནས༎ གྲོང་གི་བཀོད་པ་རི་མོ་ཇི་བཞིན་མཐོང༌༎
ད་ཆ་ངས་ཕྱིར་བསམ་ཞིག་གཏོང་དུས་དུས་རབས་ཀྱིས་ཕོ་ཉས་ང་ལ་གནད་དོན་གཅིག་གི་ཐད་ལ་ཨུ་ཚུགས་རྩ་བ་ནས་བརྒྱབ་མ་བྱུང་། མ་གཞི་ཡིན་སྲིད་བྱེད་ཚུལ་དེ་འདྲ་ཡང་དག་པ་ཞིག་ཡིན་སྲིད། དེང་སང་འཛམ་གླིང་དར་རྒྱས་ཆེ་བའི་དུས་རབས་དེ་ཡིན་ཙང་། དོན་དག་གང་འདྲ་ཞིག་འགྲུབ་དགོས་རུང་། ཚང་མ་གཟི་བརྗིད་ཁོག་སྟོང་གི་ངོ་བོ་ཤ་སྟག་ཡིན་སྟབས། དུས་རབས་ཀྱི་ཕོ་ཉས་བྱས་པའི་ལས་དེ་ཡང་དག་པ་ཞིག་ཡིན་སྲིད།
ཁོང་ནི་དགའ་ལྡན་ཁྲི་ཐོག་དོན་བཞི་པ་རེད། རབ་བྱུང་བཅུ་གསུམ་པའི་ལྕགས་གླང(སྤྱི་ལོ1781)ལོར་རྒྱལ་མོ་ཚ་བ་རོང་དུ་སྐུ་འཁྲུངས། དགུང་ལོ་དྲུག་པའི་ཐོག་གྲྭ་རྒྱུན་དང་མཉམ་དུ་དབུས་སུ་ཕེབས། སེར་སྨད་གྲྭ་ཚང་དང་། རྒྱལ་རོང་ཁང་ཚན་དུ་ཆོས་ཞུགས་མཛད་དེ།གཞུང་ཆེན་པོ་ལྔའི་སློབ་གཉེར་ཐོན་ནས། དགུང་ལོ་སོ་གསུམ་པར་དགུན་ཁའི་དགེ་བཤེས་གླིང་བསྲེ་གནང་། དགུང་ལོ་སོ་དྲུག་པར་དགེ་བཤེས་ལྷ་རམས་པའི་གྲྭ་སྐོར་དམ་བཅའ་མིག་དཔེར་འོས་པ་མཛད། དེ་ལོའི་དབྱར་ཐོག་རྒྱུད་སྨད་དུ་ཞུགས་ནས་ལོ་བཅུའི་རིང་གསང་སྔགས་ཀྱི་སློབ་གཉེར་གནང་།དགུང་ལོ་ཞེ་དྲུག་པར་རྒྱུད་སྨད་བླ་མ་དབུ་མཛད་དང་། དགུང་ལོ་ཞེ་བདུན་པར་རྒྱུད་སྨད་མཁན་པོ། དགུང་ལོ་ང་བདུན་པར་བྱང་རྩེ་ཆོས་རྗེའི་ཁྲི་ཕེབས། དགུང་ལོ་རེ་གསུམ་པར་དགའ་ལྡན་ཁྲིར་ཕེབས། དེའི་ཕྱི་ལོར་ཏཱ་ལའི་བླ་མ་སྐུ་ཕྲེང་བཅུ་གཅིག་པ་མཁས་གྲུབ་རྒྱ་མཚོའི་ཡོངས་འཛིན་ཕེབས། དགའ་ལྡན་ཁྲི་ལོ་བཞི་བསྐྱངས། དགུང་གྲངས་རེ་དྲུག་ཐོག་སྐུ་གཤེགས།།
ཕྱག་རོགས་སྤྱི་འཐུས་བཞི་དང་གཞུང་ཚབ་ཀྱིས༎ འཛམ་གླིང་ཁ་འཐོར་བོད་རིགས་ཡོངས་རྫོགས་ཀྱིས༎ ཆིག་སྒྲིལ་དཔུང་པའི་ནུས་ཤུགས་བརྟན་པོ་ཡིས༎ བདེན་དོན་རྩོད་ལེན་དགོས་པའི་དྲན་སྐུལ་གནང༌༎
སྐྱེས་ཡུལ་གཅིག་པའི་མི་དང་སྤུན་མཆེད་འགས༎ གདན་ཞུས་ངོ་ལྡོག་མ་ནུས་ཁྱིམ་དུ་སོང༌༎ ཁྲག་དྲི་བྲོ་བའི་གཞིས་ཀྱི་དྲག་གནོན་དང༌༎ མི་ཡུལ་འགྲིམས་པའི་ལོ་ཟླའི་རྒྱུད་རིམ་གླེང༌༎
༡.ཚིག་སྔ་མ་མཚམས་སྦྱོར་བྱརད་པ་དང། ཕྱི་མ་མཚམས་སྦྱོར་བྱར་བཟུང་ནས་དུས་སྔ་ཕྱིས་འཇུག་པའི་མཚམས་སྦྱོར་ལྷག་བཅས། ༢.ཚིག་དོན་སྔ་ཕྱི་གཉིས་ཀ་མཚམས་སྦྱོར་བྱར་བཟུང་ནས་དུས་རིམ་གྱིས་འཇུག་པའི་མཚམས་སྦྱོར་ལྷག་བཅས། ༣.ཚིག་དོན་སྔ་ཕྱི་གཉིས་ཀ་མཚམས་སྦྱོར་བྱར་བཟུང་ནས་དུས་གཅིག་ཅར་དུ་འཇུག་པའི་མཚམས་སྦྱོར་ལྷག་བཅས། ༤.དབྱེ་བ་འདྲེན་པའི་དམ་བཅའ་ལྷག་བཅས། ༥.གཏན་ཚིག་འདྲེན་པའི་དམ་བཅའ་ལྷག་བཅས། ༦.ངེས་ཚིག་འདྲེན་པའི་དམ་བཅའ་ལྷག་བཅས། ༧.རྒྱས་བཤད་འདྲེན་པའི་དམ་བཅའ་ལྷག་བཅས་དངབཅས་མཚམས་སྦྱོར་ལྷག་བཅས་གསུམ་དང་དམ་བཅའ་ལྷག་བཅས་བཞིདང། ལྷག་བཅས་བདུན་པོའི་སྟེང་དུ། ༨.ཚིག་དོན་སྔ་མ་ལས་གཞན་འདྲེན་པའི་གཞན་འདྲེན་ལྷག་བཅས་བསྣན་པས་བརྒྱད་དོ།
ཁྱོན་གྲོང་ཁྱེར་༡༢ཙམ་2014ལོའི་འཛམ་གླིང་བུམ་པའི་མགྲན་སྡུར་གྱི་མགྲན་རྭར་འཚུད་ཡོད།ཧྥེ་ལུན་དང་ཏའ་ཁན་ཕུ། ཧྥེ་ལོ་ལི་ཡ་ནོ་པོ་ལི་སི། ག་ཡ་ཉི་ཡ། ལི་ཡོ་པོ་ལན་ཁེ་བཅས་ཀྱི་རེ་ཞུ་དེ་ཕྱིར་སློག་ཡོད་འདུག
གཞིས་ལུས་བོད་མིའི་བདེན་པའི་ཞི་རྒོལ་ལ།། དམར་པོའི་གཞུང་གི་མཚོན་ཆའི་དྲག་གནོན་དང༌།། དྲང་བདེན་མིན་པའི་མནར་གཅོད་འདྲ་མིན་འོག། བསད་བཟུང་རྡུང་བརྡེགས་བྱས་པའི་ལོ་རྒྱུས་གླེང༌།།
ཁྱད་པར་དུ་སྐྱེ་དང་ཚེ་རབས་ཕྲེང་བར་མེ་ཏོག་གང་ལ་ཕོག་པའི་ལྷ་སྐལ། སྒྲུབ་བརྒྱུད་སྙིང་པོའི་ཐབས་གྲོལ་གྱི་གདམས་པ་ཟུང་འཇུག་གྲུབ་པའི་གོ་སར་གཤེགས་པའི་ཤུལ་ཆེན་པོ་འདི་ཉིད་བཞེས་པའི་ཡུལ་ནི།
མི་རིགས་མཉམ་འདྲེས་དང་མི་རིགས་གཞན་བསྒྱུར་སྐོར། རྩོམ་པ་པོ། འབའ་བ་ཕུན་ཚོགས་དབང་རྒྱལ། མི་རིགས་མཉམ་འདྲེས་དང་མི་རིགས་གཞན་བསྒྱུར་ཞེས་པའི་ཐ་སྙད་འདི་གཉིས་ལ་གཞུང་ལུགས་སྨྲ་བའི་ཁྲོད་མི་རིགས་དང་གྲལ་རིམ་གྱི་ལངས་ཕྱོགས་མི་འདྲ་བས་འགྲེལ་ཚུལ་ཡང་མི་འདྲ་བ་མང་མོད། དོན་གྱི་འགལ་ཟླར་གྱུར་པའི་ལྟ་ཚུལ་གཉིས་སུ་དབྱེ་ཆོག་སྟེ། གཅིག་ནི་བཙན་འཛུལ་བ་དང་མི་སེར་སྤེལ་མཁན། གཉའ་གནོན་པ། དབང་བསྒྱུར་པ། མི་རིགས་སྟོབས་ཅན་ནམ་རྒྱལ་ཁབ་གང་དེའི་གཙོ་གཞིའི་མི་རིགས་སམ་མི་རིགས་ཆེན་མོའི་ཕྱོཊ་ནས་མི་རིགས་མཉམ་འདྲེས་དང་གཞན་འགྱུར་གྱི་བཟང་ཕྱོགས་ཀྱི་དོན་སྙིང་གླེང་ཞིང་ཡོད། ཅིག་ཤོས་ཀྱིས་དེ་ལས་ལྡོག་པའི་ལངས་ཕྱོགས་དང་ལྟ་བས་ཕ་རོལ་བོའི་ལྟ་བའི་ངན་ཕྱོགས་དང་ཐ་ན་ལོག་སྤྱོད་ཀྱི་ལྟ་བར་དགག་སྒྲུབ་བྱེད་ཅིང་མཆིས། ལྟ་བ་མི་འདྲ་བ་འདི་གཉིས་ནི་གནད་དོན་འདིའི་སྟེང་གི་གཞི་རྩའི་ལྟ་བ་གཉིས་སོ། །
དགུང་ལོ་དྲུག་པར་པཎ་ཆེན་སྐུ་ཕྲེང་བཞི་བ་བློ་བཟང་ཆོས་རྒྱན་དང༌། གསང་ཕུ་གླིང་སྨད་ཞབས་དྲུང་དཀོན་མཆོག་ཆོས་འཕེལ་གཉིས་ཀྱིས་རྭ་སྒྲེང་ཇོ་བོ་འཇམ་དཔལ་རྡོ་རྗེའི་སྤྱན་སྔར་བརྟག་ཞུ་མཛད་དེ་རྒྱལ་བ་སྐུ་ཕྲེང་བཞི་བ་ཡོན་ཏན་རྒྱ་མཆོའི་ཡང་སྲིད་ཡིན་པར་ངོས་འཛིན་མཛད། དགུང་ལོ་བརྒྱད་པར་པཎ་ཆེན་བློ་བཟང་ཆོས་རྒྱན་གྱིས་མཁན་པོ་དང༌། གླིང་སྨད་ཞབས་དྲུང་འཇམ་དབྱངས་དཀོན་མཆོག་ཆོས་འཕེལ་གྱིས་སློབ་དཔོན་མཛད་དེ་དགེ་ཚུལ་གྱི་སྡོམ་པ་བཞེས།མཚན་ལ་ངག་དབང་བློ་བཟང་རྒྱ་མཚོ་འཇིགས་མེད་གོ་ཆ་ཐུབ༌བསྟན་ལང་ཚོའི་སྡེ་ཞེས་གསོལ།
དེ་ཡང་བོད་བརྒྱུད་བླ་མའི་ཆོས་ལུགས་ཀྱི་མགོ་ཁུངས་རྒྱ་གར་ལ་ཐུག་གཤིས་ཐོག་མར་ཆོས་དཔོན་དག་ལ་གུ་རུ་ཞེས་འབོད་ཅིང་གུ་རུ་ཞེས་པའི་སྒྲ་དེ་དོན་བསྒྱུར་གྱི་དབང་དུ་ན་ལྕི་བ་ལ་འཇུག་སྐད་དོ།།
བཀའ་འཁོར་དང་པོ་དྲང་དོན་ཀུན་རྫོབ་གཙོ་བོར་བྱས་ཏེ་ཐེག་པ་རིམ་དགུ་དང་རིག་པའི་གནས་ལྔའི་བོན་རྣམས་གསུངས་ཏེ། དེའང་བོན་ལུགས་སུ་གསོ་བའམ་སྨན་དཔྱད་རིག་པ་དང་། སྒྲ་ཚད་རིག་པ། བཟོ་རིག་པ། ནང་དོན་རིག་པ་དང་། ཕྱི་རིག་པའམ་རྩིས་རིག་པ་སྟེ་རིག་གནས་ཆེ་བ་ལྔ་ཞེས་པ་ཙམ་ལས་རིག་གནས་ཆུང་བ་ལྔ་ཞེས་ཡོངས་སུ་མ་གྲགས་སོ། །དེ་ལའང་གང་ལས་འབྱུང་བའི་ལྷ་ལྔ་དང་། གང་ཞིག་འབྱུང་བའི་བོན་ལྔ་དང་། གང་ལ་གཏད་པའི་སྣོད་ལྔ་དང་། རིག་གནས་རེ་རེ་ལའང་རྗོད་བྱེད་འབུམ་གསུམ་རེས་གཏན་ལ་ཕབ་ཡོད་པ་རེད། «རྣམ་འབྱེད»ལས། “ཡང་ན་རིག་པའི་གནས་ལྔ་སྟེ། །བཟོ་གསོ་སྒྲ་དང་རྒྱུ་འབྲས་དོན།།”ཞེས་དང«ལེགས་བཤད་མཛོད»ལས། “རྒྱལ་བུ་ཉིད་རྒྱལ་ས་མ་ཕྱུང་གི་བར་དུ་ནགས་ཚལ་དབེན་པའི་གནས་སུ་གབ་ཅིང་སྦས་པའི་ཚུལ་དུ་བཞུགས་ཤིང་སྲིད་པ་རྒྱུད་ཀྱི་བོན་དང་། ལས་འབྲས་རྣམས་གསུངས། རྒྱལ་སར་ཕྱུང་ཏེ་དགུང་ལོ་གཅིག་ནས་བཅུའི་བར་དུ་ཐེག་དགུའི་བོན་རྣམས་གསུངས་ཏེ་ཐེག་དགུའི་གཤེན་པོ་རྣམས་ལ་གཉེར་དུ་གཏད། སྐད་རིགས་སུམ་བརྒྱ་དྲུག་ཅུའི་སྒྲ་བསྒྱུར་བའི་གཡུང་དྲུང་སེམས་དཔའ་སུམ་བརྒྱ་དྲུག་ཅུས་གཡུང་དྲུང་གི་བོན་ཁམས་གསུམ་རིགས་དྲུག་གི་གནས་སུ་དར་བར་མཛད་ཅིང་རིག་པའི་གནས་ལྔའི་བོན་རྣམས་གསུངས། ”ཞེས་གསལ་བོར་བསྟན་ཡོད། དེའང་ཐེག་པ་རིམ་དགུ་ལ་ལྷོ་བྱང་དབུས་གསུམ་གྱི་གཏེར་ཁ་ཡོད་པས་དང་པོ་ལྷོ་གཏེར་ལུགས་ལྟར་ན། ཕྱ་སྣང་འཕྲུལ་སྲིད་བཞི་དང་། དགེ་དྲང་ཨ་ཡེ་བཞི་བླ་མེད་ཀྱི་ཐེག་པ་དང་དགུར་བཤད་མོད། དེ་རྣམས་ཀྱི་ལྟ་བསྒོམ་སྤྱོད་པ་སོགས་ནི«དྲི་མེད་གཟི་བརྗིད»དང་«གསང་བ་འདུས་པ» «ལུང་རིགས་མཛོད»སོགས་སུ་དོན་དགུས་གཏན་ལ་ཕབས་ཏེ་རྒྱས་གསལ་སྤྲོས་པ་ལས་ཤེས་པར་བྱའོ། དེའང་ཕྱ་སྣང་འཕྲུལ་སྲིད་བཞི་ལ་རྒྱུའི་ཐེག་པ་ཞེས་བརྗོད་པའ་རྒྱུ་མཚན་ཀྱང་སྐབས་འདིར་ཐེག་སྒོར་ཞུགས་ཀྱང་ལམ་སྒོར་མ་ཞུགས་པ་ཞེས་ལམ་བདེན་བཞི་དང་མ་འབྲེལ་ཞིང་ལྟ་བ་བདག་མེད་གང་གིས་ཀྱང་མ་ཟིན་པས་འཇིག་རྟེན་པའི་ཐེག་པ་ཞེས་བརྗོད། «ཀུན་ཏུ་བཟང་པོ་མཉམ་པ་ཉིད་ཀྱི་རྒྱུད»ལས། “ཕྱྭ་གཤེན་སྣང་གཤེན་འཕྲུལ་གཤེན་སྲིད་གཤེན་བཞི། །འཇིག་རྟེན་ལས་འཕྲོད་མཐུན་ངེས་གྲོལ་མིན། །རིང་བའི་རྒྱུ་ཀུན་བཟང་ང་ཡིས་བཤད། །”ཅེས་གསུངས་པ་བཞིན་ནོ། །འོ་ན་ཕྱི་རོལ་བ་དང་ཁྱད་མེད་དུ་ཐལ་ལོ་ཞེ་ན། ཁྱད་ཡོད་དེ། «ཕྱྭ་གཤེན་ཐེག་པའི་མདོ»ལས། “རང་ལ་མཁོ་བའི་དད་པ་དགོས། །གཞན་ལ་མཁོ་བའི་སྙིང་རྗེ་དགོས། །”ཞེས་དཀོན་མཆོག་གསུམ་ལ་སྐྱབས་སུ་འགྲོ་བས་ནང་བའི་ཁོངས་སུ་དོན་གྱིས་འདུ་སྟེ། «ལམ་རིམ་སུམ་བརྒྱ་བ»ལས། “སྐྱབས་གནས་སྟོན་པ་ལྟ་སྒོམ་སྤྱོད་པ་དང་། །ཕྱི་བ་ནང་བའི་དོན་ནི་སྐྱབས་འགྲོས་དབྱེ། །དཀོན་མཆོག་སྐྱབས་གནས་མི་འཛིན་ཕྱི་རོལ་བ། །”ཞེས་པ་བཞིན་ནོ། །དེ་བཞིན་དུ་དགེ་དྲང་ཨ་ཡེ་བཞི་ནི་ལམ་བདེན་བཞི་དང་འབྲེལ་བའི་ཐར་ལམ་ཡོད་པས་འབྲས་བུའི་ཐེག་པ་ཞེས་བརྗོད་དེ། དེའང་དགེ་དྲང་གཉིས་དབུས་གཏེར་གྱི་མདོ་མཚན་ཉིད་ཀྱི་ཐེག་པ་ཆེ་ཆུང་གཉིས་དང་མཐུན་ནོ། །ཨ་དཀར་ཡེ་གཤེན་གཉིས་ནི་རིམ་གཉིས་ལམ་དང་འབྲེལ་བའི་གསང་སྔགས་ཀྱི་བོན་ཁོ་ནའོ། །བླ་མེད་ཀྱི་ཐེག་པ་ནི་རྫོགས་ཆེན་དང་གཅིག་གོ ། ཡང་དབུས་གཏེར་ལྟར་ན«ཐེག་འགྲེལ་མེ་ལོང་དགུ་སྐོར» «རྒྱུད་ཡེ་ཁྲིད་མཐའ་སེལ» «གཏན་ཚིགས་ཐིགས་མདོ»སོགས་ཀྱི་དགོངས་བཅུད་བསྡུས་ཏེ«ལུང་རིགས་རིན་པོ་ཆེའི་མཛོད་བློ་གསལ་སྙིང་གི་ནོར་བུ»ཞེས་པ་ལས་གསལ་རྒྱས་སུ་བསྟན་ཡོད། འདིར་མདོར་བསྡུས་ཙམ་འཆད་པ་ལ། ལྷ་མི་གཞན་བརྟེན་ཐེག་པ་ནི་ཐེག་སྒོར་ཞུགས་ཀྱང་ལམ་སྒོར་མ་ཞུགས་པའི་འཇིག་རྟེན་ཐེག་པ་ཞེས་བྱ་སྟེ། «མཁས་འཇུག»སོགས་ལས་བསྟན་པའི་ལྷ་མིའི་ཐེག་པ་དང་ཚངས་པའི་ཐེག་པ་ཞེས་པ་དང་དོན་གཅིག་གོ། དེ་ནས་ལམ་སྒོར་ཞུགས་པའི་ཐེག་པ་གཤེན་རབ་རྣམ་རྩོད་པ་དང་། རང་རྟོགས་གཤེན་རབ་ཀྱི་ཐེག་པ། ཐུགས་རྗེ་སེམས་དཔའི་ཐེག་པ། གཡུང་དྲུང་སེམས་དཔའི་ཐེག་པ་དང་བཞི་ནི་ཕྱི་སྤང་ལམ་དང་མཐུན་པའི་མདོ་ཡི་ཐེག་པ་དང་། དེ་ལས་རྣམ་རྩོད་པ་ལའང་རྣམ་བཅས་དང་རྣམ་མེད་གཉིས། དེའི་ཐོག་ཏུ་དབུ་སེམས་གཉིས་བསྣན་པའི་རྒྱུ་མཚན་ཉིད་ཀྱི་གྲུབ་མཐའ་བཞི་ཞེས་འདོད། བྱ་བ་གཙང་སྤྱོད་ཐེག་པ་དང་། རྣམ་པ་ཀུན་ལྡན་ཐེག་པ་དང་། དངོས་བསྐྱེད་ཐུགས་རྗེ་རོལ་བའི་ཐེག་པ་གསུམ་ནི་ནང་སྒྱུར་ལམ་དང་མཐུན་པའི་སྔགས་ཕྱི་བའི་ཐེག་པའོ། ཤིན་ཏུ་དོན་ལྡན་དང་། རྫོགས་ཆེན་གཉིས་ནི་གསང་བ་གྲོལ་ལམ་དང་མཐུན་པའི་སྔགས་ནང་བའི་ ཐེག་པའོ། དེའང «མདོ་དྲི་མེད»ལས། “རྒྱལ་གྱི་ལོ་མཛད་བཅུ་གཉིས་ལས། །བསྟན་སྤེལ་ཡན་ཆད་ཀུན་རྫོབ་ཚུལ”ཞེས་གསུངས་པ་ལྟར།
ཁྱུང་སྤྲུལ་པདྨ་ཕྲིན་ལས་རྒྱ་མཚོ་ལས་མདོ་སྔགས་གཞུང་ལུགས་རྒྱ་མཚོ་ལྟ་བུ་ལ་གསན་བསམ་མཛད་ནས། ཐོས་བསམ་གྱིས་སྒྲོ་འདོགས་ཆོད་པར་མཛད། མཁྱེན་རྟོགས་རྗེ་ཉིད་དང་མཉམ་པར་ཞལ་གྱིས་བཞེས་ཤིང་། སྒྲུབ་བརྒྱུད་འབའ་རོམ་པའི་བསྟན་པའི་གསལ་བྱེད་དུ་མངའ་གསོལ། རིགས་བདག་ཡོངས་འཛིན་རྣམ་གསུམ་ལས་འཇམ་མགོན་ཀོང་སྤྲུལ་ཡོན་ཏན་རྒྱ་མཚོའི་སྐུ་ཕྲེང་གཉིས་པ་ཀརྨ་ངག་དབང་བློ་གྲོས་རབ་འཕེལ་མདུན་ནས། སྔ་རྗེས་ཅི་རིགས་པར་སྨན་རྩིས་སོགས་རིག་གནས་སྐོར་དང་། གཞུང་གདམས་མན་ངག་སོགས་ལ་ཐོས་བསམ་མཛད། རིན་ཆེན་གཏེར་མཛོད་ཆེན་མོའི་སྨིན་གྲོལ་བཀའ་རྒྱ་དང་བཅས་པ་བསྩལ་ཏེ། ཐུན་མོང་མ་ཡིན་པའི་བརྒྱུད་པ་གཏད།
མྱུར་སྐྱོབ་པ་གཉིས་ལས་གཅིག་རྨས་མའི་རྒྱབ་ཕྱོགས་ནས་ལག་གཉིས་རྨས་མའི་མཆན་འོག་ ནས་ཐོན་ཏེ་རྨས་མའི་བྲང་ཁ་ནས་བསྣོལ་ཅིང་། ལག་པ་གཉིས་པོའི་རྨས་མའི་ལག་མགོ་ནས་འཛིན་དགོས། གཞན་པ་དེས་རྨས་མའི་རྐང་པ་གཉིས་ནས་བཟུང་ཏེ་སྔ་རྗེས་སུ་འགྲོ་དགོས།
ད་ནི་ནམ་ཕྱེད་རྒྱལ་བའི་དཀྱིལ་འཁོར་ཟིན༎ ཤར་གླིང་ཡུལ་གྲུར་སྐྱ་རེངས་འཆར་ལ་ཉེ༎ གཉིད་ཀྱོགས་བརྒྱབ་ནས་མགོ་བོ་མི་ཐེག་པས༎ རྨི་ལམ་མགྲོན་པོའི་སྔོན་བརྡ་གཏོང་ན་རན༎
ཕྱིས་སུ་ཞྭ་སྒབ་པ་དབང་ཕྱུག་བདེ་ལྡན་ལགས་ཀྱིས་གསུངས་གསལ་ལ། ཁུ་བོས་ཡིག་ཆ་དང་ས་ཁྲ་སོགས་གནང་བའི་སྐབས་དེར་རང་ཉིད་ལོ་ན་འཕྲ་བས་ཁོང་གི་བཀའ་སློབ་དང་ཡིག་ཆ་རྣམས་དེ་ཙམ་གལ་ཆེན་པོ་ཡིན་པ་ཤེས་ཀྱི་མེད་ཅེས་གསུངས། ཡིན་ན་ཡང་ཕྱི་ལོ་ ༡༩༤༦ ལོར་ཞྭ་སྒབ་པ་ནང་མི་མཉམ་དུ་རྒྱ་གར་དུ་གནས་སྐོར་དུ་ཕེགས་སྐབས་རྒྱ་གར་མི་དམངས་ཀྱིས་དབྱིན་ཇིར་ངོ་རྒོལ་ཤུགས་ཆེར་བྱས་ཏེ་རང་བཙན་འཐབ་རྩོད་བྱེད་བཞིན་པ་གཟིགས་པ་དང༌། རྒྱ་གར་གྲོང་འཁྱེར་བོམ་བྷེ་མུམ་བེ ནས་སྐུ་ཞབས་ཇ་བ་ཧར་ལལ་ནེ་རུ་དང༌། སཱ་དར་པ་ཊེལ་དང༌། ས་རོ་ཇི་ནི་ནེ་རུ་སོགས་ནས་གསུངས་བཤད་གནང་བ་ཁག་ཁོང་གིས་གསན་རྗེས་སྤྱི་བྱེའི་གནས་སྟངས་གང་ཅིར་གོ་རྟོགས་ཆེན་པོ་སད་དེ། ཕྱིར་ལྷ་སར་འཁོར་མཚམས་ཁོང་གིས་བོད་གཞུང་འབྲེལ་ཡོད་མི་སྣར་བོད་རང་བཙན་ལ་སྲུང་སྐྱོབས་བྱེད་དགོས་པ་དང༌། རྒྱལ་ཁབ་གཞན་ལ་འབྲེལ་བ་བྱེད་དགོས་པའི་སྐུལ་ལྕགས་ནན་པོ་བྱས་ཡོད།
ལོ་རྒྱུས་ཡུན་རིང་དང་ལྡན་པའི་འཇིག་རྟེན་ཡང་རྩེའི་ཐོག་གི་གངས་རིའི་ལྗོངས་ཀྱི་ཡུལ་གྲུ་ཆེན་པོ་འདིར་ལོ་རྒྱུས་ཐོག་ཤར་ཕྱོགས་སུ་རྒྱ་ནག་དང༌། ལྷོར་རྒྱ་གར། ནུབ་ཏུ་པ་ཀི་སི་ཐན། བྱང་ཕྱོགས་ལི་ཡུལ་རྣམས་ཀྱི་ས་མཚམས་དང་འབྲེལ།
ཞོགས་པའི་མཁའ་དབུགས་གངས་ཅན་བོད་ལྟར་གཙང༌༎ སྔོ་ལྗང་ལྗོན་པའི་ནགས་ཀྱི་ཁོར་ལག་ཡངས༎ བདེ་ཆེན་ཞིང་བཀོད་འདྲ་བའི་ཆོས་ཚོགས་འདིས༎ དབེན་པའི་རི་སུལ་འགྲིམས་པའི་དྲན་གསོ་གཏོང༌༎
ང་ཚོས་དྲན་གསོ་ཞིག་བྱས་ཚེ། རྩ་རྫས་ཤིག་གི་རྡུལ་གྲངས་ནི་རྩ་རྫས་དེའི་མ་རྡུལ་གྱི་ལྟེ་ཉིང་དུ་ཕོ་རྡུལ་གྲངས་ཇི་ཙམ་ཡོད་པས་མཚོན་པ་དང། གྲངས་འདི་ནི་རྩ་རྫས་གཅིག་ནས་གཅིག་ཏུ་རིམ་པ་བཞིན་གཅིག་སྙོམས་ཀྱིས་འཕར་བ་ཡིན། རྡུལ་གྲངས་རིམ་འཕར་ལ་གཞི་བཅོལ་ཏེ་རྩ་རྫས་རྣམས་གོ་རིམ་སྒྲིག་ཚེ། རྩ་རྫས་སོ་སོའི་ཁྱད་ཆོས་ལ་ཚོད་དཔག་ཏག་ཏག་བྱེད་ཐུབ་ཀྱི་ཡོད། དེས་ན། རྡུལ་གྲངས་རིམ་འཕར་གྱི་ཁྱད་ཆོས་ལ་གཞི་བཅོལ་ཏེ་རྩ་རྫས་རྣམས་རིམ་པ་བཞིན་དབྱེ་བ་འབྱེད་པའི་རེའུ་མིག་ལ་དེང་རབས་ཀྱི་དུས་འཁོར་རེའུ་མིག་ཟེར། མེན་ཌེ་ལི་ཧྤེ་ཡི་དུས་འཁོར་རེའུ་མིག་གི་སྐྱོན་ཆ་གསུམ་པོ་དེ་ནི་དེང་རབས་ཀྱི་དུས་འཁོར་རེའུ་མིག་གིས་སེལ་ཐུབ་ཡོད། ཡང་རླུང་གི་གནས་ས་ནི་དེང་རབས་ཀྱི་དུས་འཁོར་རེའུ་མིག་གི་གཞི་བཅོལ་ཡུལ་གང་ཡིན་པ་དེ་གསལ་རྟོགས་བྱུང་ཚེ། རང་བཞིན་གྱིས་ཐག་གཅོད་ཐུབ་པ་ཞིག་ཡིན།
༣རྨ་ཁ་ཡོད་ན་ལམ་སང་རྨ་ཁའི་ ཉེ་ཁོར་གྱི་ས་རྡུལ་གཙང་ཕྱིས་བྱེད་ཅིང་གཅུད་ཆས་སོགས་རས་རྒྱུ་གཙང་མས་རྨ་ཁ་ གཅུད་དེ་ཁྲག་གཅོད་དགོས།ས་འགུལ་གྱིས་བསྐྱེད་པའི་རྨས་མའི་རྨ་ཁར་གཉན་ཚད་དེ་ཐབ་ རྒྱག་ཤུགས་ཆེ་བས་ལམ་སང་སྨན་ཁང་དུ་སོང་ཞིང་རྨ་ཁ་གཙང་ཁྲུས་བྱེད་པ་དང་ཐབ་མི་ རྒྱག་པའི་འགོག་སྨན་རྒྱག་དགོས།
འབའ་རོམ་རྫ་རིན་ཆེན་སྤུངས་པ་ནས་ཆོས་རྗེ་འབའ་རོམ་པ་དར་མ་དབང་ཕྱུག་དང་། ཙཱ་རི་མཚོ་དཀར་ནས་འབྲུག་སྨྱོན་ཀུན་དགའ་ལེགས་པའི་ཡེ་ཤེས་ཀྱི་སྐུས་རྗེས་སུ་བཟུང་བ་སོགས་ངོ་མཚར་གྱི་རྣམ་ཐར་ཤིན་ཏུ་མང་། ཞར་བྱུང་། གཞན་ཡང་སྐྱོ་བྲག་ཏུ། སྔ་ཕྱིར་ལན་ཁ་ཤས་ཕེབས་ནས། འབའ་རོམ་པའི་བླ་མ་གོང་མའི་གསུང་ཆོས་དཔེ་རྒྱུན་དཀོན་རིགས་ལས། འགྲོ་མགོན་ཏི་ཤྲཱི་རས་པའི་བཀའ་འབུམ་སྐྱོ་བྲག་དགོན་དུ་ཡོད་སྐད་གསན་པས་ཐུགས་རབ་ཏུ་དགྱེས། བཀའ་བརྒྱུད་བཀྲ་ཤིས་མདུན་ནས། དབང་ལུང་གདམས་ཁྲིད་གསན་པའི་ཞར་བྱུང་དུ། བླ་མ་རིན་པོ་ཆེར་ཏི་ཤྲཱིའི་བཀའ་འབུམ་གཡར་པོ་གནང་རོགས། རང་གི་གསར་བཞེངས་བགྱིད་སྙམ་ཞུས་པས། བླ་མ་རིན་པོ་ཆེས་དེ་ལྟར་ཡོད་སྐད་ཐོས་ཀྱང་གར་ཡོད་མ་ངེས། བསྟན་སྙིང་རིན་པོ་ཆེ་དང་། དུང་སྤྲུལ་རྣམ་གཉིས་ལ་ཞུས་དང་། གཡར་རྒྱུ་རེད་གསུངས་པས། དེ་བཞིན་བླ་མ་རྣམས་གཉིས་ལ་ཞུས་པས་མདུན་ཁག་རྣམས་ཀྱིས་དཔེ་མཛོད་ནས་བཙལ་ཀྱང་མ་རྙེད། སྐྱོ་བྲག་དགོན་པའི་ལོ་རྒྱུས་མ་དེབ་ནས་ཞིབ་འཚོལ་མཛད་པས། དབུ་རྩེ་ལ་ཕོ་བྲང་ནང་སོ་ཆེན་མོ་ནས་ཡར་གདན་དྲངས་པའི་ཆོས་རྩེག་ནང་བཞུགས་ཡོད་པ་གསལ་བས། ཆོས་བརྩེགས་ཞིབ་ཚོལ་མི་ཆོག་པའི་དམ་རྒྱ་བྱས་འདུག་ཀྱང་། ཁྱེད་སྐུ་ངོ་ལྡོག་མི་འོས་པས། རྩེ་ནས་ལྷ་གཉེར་ལ་ཞུས་དང་གར་ཡོད་ཤེས་ན་གཡར་གསུངས་ནས་བཀའ་དགོངས་ཐོབ། དབུ་རྩེར་ཕེབས་ཏེ་ལྷ་གཉེར་ལ་གསུངས་པས། ལྷ་གཉེར་གྱིས་དེ་ལྟར་ཐོས་ཀྱང་མཐོང་མ་མྱོང་། ཆོས་བརྩེགས་ལྷ་ཁང་ལོག་གཅིག་ཕྱམ་ཁག་བྱས་འདུག་པས་བཙལ་ན་རྙེད་དཀའ། བཤིག་ནི་ཆོག་པ་མ་རེད་ཞུས། བླ་མ་རིན་པོ་ཆེས། འོ་ན་བདག་གིས་ཨེ་བལྟ། དཔེ་ཆ་མང་པོ་བཤིག་མི་འགྲོ་གསུངས་པས། ཁྱེད་ལ་དགོན་ནས་བླ་མ་རྣམས་ཀྱིས་བཀའ་ཐོབ་འདུག་པས། པོ་སྟི་ཡ་ཟུང་ཞིག་གཟིགས། མང་པོ་བཤིག་མི་འཚལ་ཞུས་པས། བླ་མ་རིན་པོ་ཆེས་ཞལ་ནས། འོ། དེ་རིང་རྩ་གསུམ་ལྷ་ཚོགས་རྣམས་ཀྱིས་འགྲོ་མགོན་ཏི་ཤྲཱི་རས་པའི་བཀའ་འབུམ་ང་ཡི་ལག་ཏུ་གནང་མཛོད་གསུང་ནས་པོ་སྟི་གཅིག་བླངས་པས། འགྲོ་མགོན་ཏི་ཤྲཱིའི་བཀའ་འབུམ་དངོས་ཡིན་འདུག་པས། དེར་བཞུགས་ཚང་མས་བླ་མ་འདི་ཐུགས་མངོན་མཁྱེན་ཅན་ཡིན་འདུག འགྲོ་མགོན་ཏི་ཤྲཱིའི་བཀའ་འབུམ་གཏེར་ནས་བཏོན་བྱུང་ཟེར་ཐམས་ཅད་ཧ་ལས། དེ་ནས་སྐྱོ་བྲག་དགོན་གྱི་བླ་གྲྭ་ཡོངས་ནས་བླ་མ་འདི་ཐུགས་མཁྱེན་པ་ཅན་གྱི་བསྟན་འཛིན་སྐྱེས་བུ་ཁྱད་འཕགས་ཤིག་རེད་འདུག དེང་ཕྱིན་བཀའ་འབུམ་འདིས་འབའ་རོམ་བསྟན་པ་ལ་ཕན་ཐོག་ཡོང་ངེས་ཤིང། བླ་མ་འདི་འབའ་རོམ་པའི་བསྟན་པའི་བདག་པོ་ཡིན་ངེས་རེད་འདུག་གསུངས། བསྔགས་བརྗོད་གནང་བས་སྙན་གྲགས་ཆེས་ཆེར་རྒྱས།
ཉེར་གསུམ་པ་ལ་མཁན་ཆེན་བཀའ་བཞི་པ་གྲགས་པ་གཞོན་ནུ་དང་། སློབ་དཔོན་བསོད་ནམས་གྲགས་པ་ལས་བསྙེན་པར་རྫོགས། འཆད་རྩོད་རྩོམ་གསུམ་གྱིས་བསྟན་པ་སྤེལ། ཐར་པ་ལོ་ཙཱ་ལས་སྒྲ་སྙན་ངག །བླ་མ་འཕགས་འོད་ལས་གསང་འདུས། རོང་པ་ཤེར་སེང་གི་དབོན་པོ་རྡོ་རྗེ་རྒྱལ་མཚན་ལས་དུས་འཁོར་སོགས་གསན། སུམ་ཅུ་པ་ལ་ཕར་ཕྱིན་ལུང་སྙིང་མཛད། སོ་གཅིག་པ་ལ་ཞ་ལུའི་འཛིན་སྐྱོང་གནང་། ཞ་ལུ་རི་ཕུག་བཏབ། རི་ཕུག་ཏུ་ཚོགས་པ་བརྒྱ་དྲུག་ཅུ་དང་། ཞ་ལུར་སུམ་སྟོང་བརྒྱད་བརྒྱ་རེ་འདུས། རེ་བདུན་པ་ལ་སྒྲ་ཚད་པ་རིན་ཆེན་རྣམ་རྒྱལ་ལ་ཞ་ལུའི་གདན་ས་གཏད་དེ་ཞ་ལུ་རི་ཕུག་ཏུ་བཞུགས། བཀའ་འབུམ་པོ་ཏི་སུམ་ཅུ་སོ་གསུམ་ཡོད། དོན་ལྔ་པ་ཤིང་འབྲུག་ཟླ་བ་དྲུག་པའི་ཚེས་ཉེར་གཅིག་ལ་སྐུ་གཤེགས། ཞེས་མང་ཐོས་ཀླུ་སྒྲུབ་ཀྱིས་བརྩམས་པའི་བསྟན་རྩིས་ཆོས་འབྱུང་གསལ་བའི་ཉིན་བྱེད་ལྷག་བསམ་རབ་དཀར་ཞེས་པའི་ཤོག་གྲངས་ ༨༠ བ་༦ གསལ་བ་དང་། ཚལ་པའི་དེབ་དམར་མཆན་འགྲེལ་མཁས་དབང་དུང་དཀར་རིན་པོ་ཆེ་ནས་མཛད་པའི་ནང་བུ་སྟོན་ཁ་ཆེ་བུ་སྟོན་རིན་པོ་ཆེ་རིན་ཆེན་གྲུབ་རབ་བྱུང་ལྔ་པའི་ལྕགས་སྟག་སྤྱི་ལོ་ ༡༢༩༠ ལོ་ནས་རབ་བྱུང་དྲུག་པའི་མེ་འབྲུག་སྤྱི་ལོ་ ༡༣༦༤ ལོ་བར་དགུང་ལོ་བདུན་ཅུ་དོན་ལྔ་བཞུགས། རྒྱ་གར་དུ་ཕེབས་མ་མྱོང་ཡང་། ཐར་ལོ་ཉི་མ་རྒྱལ་མཚན་གྱི་དྲུང་དུ་སྒྲ་རིག་པ་ལ་སྦྱངས་པ་མཛད་དེ། སྔར་བོད་དུ་མ་འགྱུར་བའི་རྒྱ་དཔེ་འགའ་ཞིག་ཀྱང་བོད་སྐད་དུ་བསྒྱུར་བར་མཛད། མདོ་སྔགས་རིག་གནས་མཐའ་དག་ལ་མཁས་པའི་ཕུལ་དུ་ཕྱིན་པར་གྱུར་ཏེ་ཐམས་ཅད་མཁྱེན་པ་བུ་སྟོན་རིན་པོ་ཆེ་ཞེས་བོད་ཀྱི་མཁས་པ་ཀུན་གྱིས་མགྲིན་གཅིག་ཏུ་བསྔགས། རྗེ་ཙོང་ཁ་པས་ཀྱང་བུ་སྟོན་རིན་པོ་ཆེས་ཞུས་དག་མཛད་མྱོང་བའི་འགྱུར་དང་། བཀའ་དང་བསྟན་བཅོས་རྣམས་ལ་ཚད་མར་འཛིན་པ་གནང་། གསུང་རྩོམ་ཡང་ལོ་རྒྱུས། འདུལ་བ། མངོན་པ། ཕར་ཕྱིན། དབུ་མ། ཚད་མ། སྒྲ་རིག་པ། སྐར་རྩིས། སྔགས་ཕྱོགས་བཅས་ཁྱོན་བསྡོམས་པོད་ཆེན་ཉི་ཤུ་རྩ་དྲུག་ཙམ་རྩེ་པོ་ཏཱ་ལའི་ཞོལ་པར་ཁང་དུ་པར་ཤིང་ཡོད་ཚུལ་དང་། ལོ་རྒྱུས་རྒྱས་པ་ཁྲོ་ཕུ་བ་བསོད་ནམས་སེངྒེས་མཛད་པའི་བུ་སྟོན་གྱི་རྟོགས་བརྗོད་ངོ་མཚར་གཏམ་གྱི་རོལ་མོ་ཉེར་གཅིག་པ་དང་། བླ་མ་མགོན་པོ་དཔལ་བས་མཛད་པའི་བུ་སྟོན་རིན་པོ་ཆེའི་རྣམ་ཐར་རིན་ཆེན་ཕྲེང་བ་ཚེ་ཚོག་གླིང་ཡོངས་འཛིན་ཡེ་ཤེས་རྒྱལ་མཚན་གྱིས་མཛད་པའི་བུ་སྟོན་རིན་པོ་ཆེའི་གསུང་འབུམ་གྱི་དཀར་ཆག་བསྟན་པ་རིན་པོ་ཆེའི་མཛེས་རྒྱན་བཅས་སུ་གསལ་ཞེས་འཁོད། སྒྲ་ཚད་པ་རིན་ཆེན་རྣམ་རྒྱལ་གྱིས་བརྩམས་པའི་ཆོས་རྗེ་ཐམས་ཅད་མཁྱེན་པ་བུ་སྟོན་ལོ་ཙཱ་བའི་རྣམ་པར་ཐར་པ་སྙིམ་པའི་མེ་ཏོག་ཅེས་པའི་ནང་སྨན་དཔྱད་དང་། བཟོ་རིག བཅུད་ལེན། མཁྱུད་དཔྱད་ལ་སོགས་མང་པོ་གསན་པའི་སྐོར་དང་། མདོ་སྨད་བླ་བྲང་བཀྲ་ཤིས་འཁྱིལ་གྱི་གསོ་བ་རིག་པའི་ལོ་རྒྱུས་ཡིག་ཆར་ཀླུ་སྒྲུབ་ཀྱི་སྦྱོར་བ་བརྒྱ་པའི་མཆན་བུ་སྟོན་གྱིས་མཛད་པ་ཞེས་པ་དང་། ད་དུང་བུ་སྟོན་གྱི་སྨན་གྱི་བཀའ་བབས་སྐྱོར་ལུང་པ་དོན་ཡོད་དཔལ་བཟང་གི་ཡན་ལག་བརྒྱད་པའི་དཀའ་གནད་ཀྱི་མཆན་འགྲེལ་ཞེས་པའང་ཡོད་ཅེས་འཁོད་འདུག་པས་བུ་སྟོན་རིན་པོ་ཆེ་ལ་སྨན་གྱི་ཕྱག་བཞེས་ཐུན་མོང་མ་ཡིན་པ་ཞིག་ཡོད་ངེས་ལ་ཕྱིན་ཆད་མཁས་དབང་རྣམས་དང་། འཚོ་བྱེད་དོན་གཉེར་ཅན་ཚོས་བུ་སྟོན་རིན་པོ་ཆེའི་སྨན་དཔྱད་ཐད་ཀྱི་མཛད་རྗེས་ཇི་ཡོད་ཁ་སྣོན་དང་ལེགས་སྒྲིག་ཡོད་པ་ཞུ།
བོད་ཅེས་བྲོས་པའི་མིང་གི་ཟུར་ཆག་དང༌། ། བོད་པའི་རྣམ་དབྱེ་ཡུལ་ལ་བཏགས་པ་གཉིས། ། བོད་འདི་བྷ་ཊའི་ཟུར་ཆག་འདོད་པ་སོགས། ། བོད་ཀྱི་མིང་འདིའི་བྱུང་བ་གླེང་མཁན་མང༌། ། བོད་ཡུལ་ཡ་ཐོག་བསྐལ་བ་རིང་མོ་ནས། ། བོད་ཀྱི་མིང་འདི་བྱུང་བའི་ཁུངས་དང་ལུང༌། ། བོད་ཀྱི་ཡིག་རྙིང་ཏུན་ཧོང་ཡིག་ཆ་སོགས། ། བོད་ཅེས་འདོགས་པའི་བདེན་དཔང་རུང་བ་སྙམ། །ཞེས་ཀྱང་སྨྲས་སོ།།
༡.སྡུག་བསྔལ་ལ་ཆོས་ཤེས་པའི་བཟོད་པ་། ༢.སྡུག་བསྔག་ལ་ཆོས་ཤེས་པ་། ༣.སྡུག་བསྔལ་ལ་རྗེས་སུ་རྟོགས་པར་ཤེས་པའི་ཟོད་པ་། ༤.སྡུག་བསྔལ་ལ་རྗེས་སུ་རྟོགས་པར་ཤེས་པ་། ༥.ཀུན་འབྱུང་བ་ལ་ཆོས་ཤེས་པའི་བཟོད་པ་། ༦.ཀུན་འབྱུང་བ་ལ་ཆོས་ཤེས་པ་། ༧.ཀུན་འབྱུང་བ་ལ་རྗེས་སུ་རྟོགས་པར་ཤེས་པའི་བཟོད་པ་། ༨.ཀུན་འབྱུང་བ་ལ་རྗེས་སུ་རྟོགས་པའི་ཤེས་པ་། ༩.འགོག་པ་ལ་ཆོས་ཤེས་པའི་བཟོད་པ་། ༡༠.འགོག་པ་ལ་ཆོས་ཤེས་པ་། ༡༡.འགོག་པ་རྗེས་སུ་རྟོགས་པར་ཤེས་པའི་བཟོད་པ་། ༡༢.འགོག་པ་རྗེས་སུ་རྟོགས་པར་ཤེས་པའི་ཤེས་པ་། ༡༣.ལམ་ལ་ཆོས་ཤེས་པའི་བཟོད་པ་། ༡༤.ལམ་ལ་ཆོས་ཤེས་པ་། ༡༥.ལམ་ལ་རྗེས་སུ་རྟོགས་པར་ཤེས་བཟོད་པ་། ༡༦.ལམ་ལ་རྗེས་སུ་རྟོགས་པའི་ཤེས་པའོ་།
རྗེལ་ཚལ་མེ་ཏོག་མ་བཞད་གོང་གཞུང་རྟ་་ཧ་ཅང་ཐུང་བ་དང་། མེ་ཏོག་བཞད་དུས་གཞུང་རྟ་འཚར་ལོང་འགྲོ་བ་དང་ཁ་གྱེར་འགྲོ་བ། མེ་ཏོག་ནི་ཁུར་མང་གི་མེ་ཏོག་དང་འདྲ་བ་ཡོད། མེ་ཏོག་མ་བཞད་གོང་བསྡུ་དགོས། རྗེལ་ཚལ་རིགས་ཁ་ཤས་ཀྱི་ཚོས་གཞི་རྒྱ་སྨུག་ཡིན་པ་རེད་
རྒྱལ་ཐང་རོང་པ་བླ་མ་བ་སོ་ཟླ་བ་ཞུ་བ་ནི་རི་སྟོད་བྲག་དཀར་རི་ཁྲོད་དུ་ཕེབས་བཞུགས་ཐོག་སྒོམ་སྒྲུབ་ལ་རྩེ་གཅིག་དུ་གཞོལ་བས་དཔལ་འཁོར་ལོ་སྡོམ་པའི་ལྷ་ཚོགས་དངོས་སུ་ཞལ་གཟིགས་ཤིང་ཉམས་རྟོགས་ཀྱི་ཀློང་བརྡོལ་བའི་རྣལ་འབྱོར་པ་ཆེན་པོར་གྱུར་པའི་སྒྲུབ་གནས་དུས་དེང་སང་གི་བར་མཇལ་རྒྱུ་ཡོད།
ཡུལ་གཞན་ནས་སློབ་སྦྱོང་བ་ཚོས་ཐོག་མར་མི་ཚད་ལྡན་ཞིག་བྱས་ཏེ་ཤེས་ཡོན་ལ་འབད་རྒྱུ་ནི་གཞི་རྩའི་ཆ་རྐྱེན་ཡིན་པ་དང་། དེ་བས་ཕ་མའི་གསུང་རྩི་བ། བོད་མི་རིགས་ཀྱི་ཞུམ་པ་མེད་པའི་སྤོབས་པ་དང་ཕུལ་དུ་བྱུང་བའི་རྣམ་དཔྱོད། དཀའ་སྤྱད་ཀྱི་སྙིང་སྟོབས། བསླུ་བ་མེད་པའི་གཞུང་རྒྱུད། ཁ་དོན་ཚིག་ལ་གནས་པ་སོགས་རླབས་ཆེན་གྱི་སྲོལ་རྒྱུན་དེ་དག་དང་། སློབ་ལ་བརྩོན་ཞིང་ལེ་ལོ་མེད་པ། དགེན་ལ་བཀུར་ཞིང་གྲོགས་ལ་བྱམས་པ་སོགས་ཁྲིམས་མཐུན་ལུགས་མཐུན་གྱིས་སློབ་སྦྱོང་ལ་འབད་འབུངས་བྱ་དགོས།
ལོ་ངོ་བརྒྱ་ཕྲག་ཁ་ཤས་ཀྱི་ཡར་སྔོན་གྱི་བོད་པ་དག་དང་མི་མཚུངས་པར། ད་ལྟའི་པེ་ཅིན་དུ། ང་རང་ཚོད་ཚོད་ལ་ཕམ་ཁས་མནར་ཡོང་། པེ་ཅིན་གྱི་རྒྱ་ཆེ་བ་དང་གཏིང་ཟབ་པ་དེ་དག་གིས་ངས་རང་ཉིད་ཀྱི་གུ་དོག་ཅིང་གཏིང་སྲབ་པ་དེ་མཐོང་བྱུང་། པེ་ཅིན་གྱི་རུས་གསེང་དུ་རྐང་ལྟར་ལྷུན་གྱིས་གྲུབ་ཡོད་པའི་རང་རྟོན་དང་འདོད་ཡོན་གྱིས་ངས་རང་ཉིད་ཀྱི་རང་དམན་དང་དབུལ་ཕངས་ཚོར་བྱུང་། ལོ་རྒྱུས་སུ་བྲིས་པའི་བླ་མེད་ཀྱི་དབང་ཆ་དེ་དག་གི་མཚོན་རྟགས་ཀྱིས་ང་ལ་དཔུང་བ་སྦོམ་པོ་ཞིག་གི་ངར་ཤུགས་ངོམས་ཤིང་། གྲོང་ཁྱེར་འདིའི་འགྲོ་འཆག་ཉལ་འདུག་གི་གོ་རིམ་དུ་བསམ་མེད་དུ་མངོན་ཡོང་བའི་རྒྱལ་ཆེན་གོང་མ་དག་གི་རྒྱས་སྤྲོས་ཀྱི་ཁ་དོག་ཅིག་གིས་ང་རང་ལ་འབངས་ཞེས་བ་དང་མི་སེར་ཞེས་བའི་ཐ་སྙད་དེའི་བསྟན་དོན་ལ་གསལ་འདེབས་ཡང་ཡང་བྱས་ཡོང་། འདི་ལྟར་པེ་ཅིན་ནས་སྡོད་པའི་བོད་པ་དག་གིས་ད་ནི་ངེད་ཅག་གི་མེས་པོ་ཚོའི་ལོ་རྒྱུས་སུ་མངོན་ཡོང་བའི་རང་རློམ་དེ་དང་ང་རྒྱལ་དེ་རྒྱུད་འཛིན་བྱེད་ཐུབ་མི་སྲིད་པ་འདྲ། དགོངས་དག ང་ཚོ་མཚམས་རེར་ཕ་ཡུལ་གངས་ལྗོངས་ཕྱུག་མོར་འཁོར་ཞག་ཏུ་ལོག་དུས། གཞིས་པ་དག་གི་ཁྲོད་དུ་ད་དུང་ཡང་སྤྱི་ལོ་༡༦༥༢ལོའི་པེ་ཅིན་གྱི་ཁྲི་དེ་གཉིས་ལ་མཐོ་དམའ་ཨེན་ཙམ་ལས་མེད་ཚུལ་རྩོད་མཁན་འདུག མེས་པོ་དག་གི་རང་རློམ་དང་ང་རྒྱལ་དེ་ད་དུང་ཡང་ཁོ་ཚོའི་ངར་ཤུགས་ཀྱིས་ཁེངས་བའི་སྐད་སྒྲའི་རྒྱབ་རྩར་ལངས་འདུག དེ་ནི་ལྷན་པ་དེའི་དགེ་མཚན་རེད། ཡིན་ན་ཡང་། དེ་ནི་བོད་པའི་གྱོང་གུད་ཡིན་སྲིད་ཨང་།
纳粹德国是指于1933年至1945年期间由阿道夫·希特勒和其所领导的纳粹党（国家社会主义德意志工人党）所统治的德国。纳粹德国有两个国名，分别为1933年至1943年使用的德意志帝国（德语：Deutsches Reich）和1943年至1945年的大德意志帝国（德语：Großdeutsches Reich），在1933年至1939年阿道夫·希特勒和其所领导的纳粹党（国家社会主义德意志工人党）使用第三帝国（德语：Drittes Reich）作为纳粹德国非正式名称。
ཕྱེད་ཡོལ་དུས་ཚིགས་གསེར་བཞིན་དམ་འཛིན་བྱས༎ ཡོབ་རོབ་གནའ་མཐུན་གྲོས་ཚོགས་ཁང་དུ་བཅར༎ འཐུས་མི་བརྒྱ་ཕྲག་འཛོམས་པའི་གྲོས་ཚོགས་ཐོག། དངོས་བཅར་ལྟད་མོ་མཐོང་བ་དེ་རིང་ཡིན༎
རང་དབང་འདྲ་མཉམ་དམངས་གཙོའི་གཞུང་ལམ་ནས།། བཙན་འཛུལ་གཉའ་གནོན་སྒེར་གཅོད་རིང་ལུགས་ལ།། རྒོལ་བའི་དྲང་བདེན་གསར་འགྱུར་རྒྱུད་ལམ་ཁག དཀར་གསལ་འོད་སྣང་ཕྱོགས་མེད་འདི་ནས་འཕྲོ།།
ལོ་ངོ་བརྒྱ་ཕྲག་མང་པོར། དྲེལ་པ་དག་ཉེན་ཁ་ཆེ་བའི་ལམ་བུ་འདིའི་སྟེང་དུ་ཕར་འགྲོ་ཚུར་འོང་བྱས་ཤིང་། ཇ་ལོ་དག་ཚོང་པ་གཅིག་ནས་གཞན་ཞིག་དང་། ཚིགས་གཅིག་ནས་གཞན་གཅིག་བརྒྱུད་དེ་འཇིག་རྟེན་གྱི་གྲུ་ག་གཞན་ཞིག་ཏུ་སྐྱེལ་བཞིན་ཡོད། འདི་ནི་འགྲོ་སའི་ལམ་ཁོ་ན་ཙམ་མིན་པར་རིག་གནས་ཤིག་དང་། དེའི་མཚོན་བྱེད་དུ་བརྩི་ཆོག བརྒྱུད་དཀའ་བའི་གཉན་འཕྲང་དང་རི་ཆུ་གྲོག་རོང་མང་པོ་བརྒལ་ཏེ། དྲེལ་དག་གི་སྐེ་ཡི་གཡེར་དྲིལ་སིང་སིང་གི་སྒྲ་ཡིས་ཡུལ་ཁམས་དང་མི་རིགས་མི་འདྲ་བ་སྣ་ཚོགས་གཅིག་ཏུ་སྦྲེལ་བ་རེད།
ཤར་ནུབ་རྒྱལ་མཚམས་Tukiཊུ་ཀི་གནམ་གྲུ་ན༌༎ ས་གཞི་གློག་གི་སྐར་ཚོགས་བཀྲམས་པའི་འཚོམས༎།། ཁད་ཀྱིས་གཤོག་ནས་གནམ་གྱི་མཐོངས་ན་འཛེགས༎ གནམ་གྱི་སྐར་མའི་གྲལ་གསེབ་ཤུགས་ཀྱིས་འཕུར༎
དེ་ནས་རིམ་གྱིས་སྐུ་ན་དར་ལ་བབས་ཏེ། རང་དགོན་གདན་སའི་འཛིན་སྐྱོང་གི་ཁུར་གཅིག་ཏུ་བཞེས་ནས། བཅའ་སྒྲིག་དུས་མཆོད་སྔར་ཡོད་རྒྱུན་འཛིན་དང་། མ་ཉམས་པ་གོང་འཕེལ་གནང་ནས་བཤད་སྒྲུབ་ལས་གསུམ་གྱི་འཁོར་ལོ་བར་མེད་དུ་བསྐྱངས། དགོན་རྙིང་ས་འགུལ་དང་། ཆུ་སྐྱོན་སོགས་ཀྱིས་རབ་རྒྱལ་ལྕགས་སྦྲུལ་ཆུ་སྟོད་ཟླ་བའི་ཚེས་བརྒྱད་རྒྱལ་ཕུར་འགྲུབ་སྦྱོར་ལ་དགོན་གཤོང་ནས་སྒ་རུ་ཉག་ལ་གསར་སྤོར་མཛད་དེ། བསྟན་གཞི་གཙུག་ལག་ཁང་རྟེན་དང་བརྟེན་པར་བཅས་པ་གསར་བཞེངས་གནང། བསྟན་རྩ་དགེ་འདུན་གྱི་སྡེ་གོང་དུ་སྤེལ་ཆེད་འབའ་རོམ་སྙན་བརྒྱུད་འཛིན་པའི་སྒྲུབ་སྡེ་བཞི་བཙུགས་པར་མཛད་པ་སྟེ། རང་དགོན་དུ་སྒྲུབ་བླ་བཅུ་གསུམ། དགོན་ལག་ཝ་རྫོ་ཆོས་གླིང་དགོན་དུ་སྒྲུབ་བླ་བདུན། འཇོ་ར་མཁར་དཀར་དུ་སྒྲུབ་བླ་བདུན། ཚངས་གསར་བདེ་མོ་དགོན་དུ་སྒྲུབ་བླ་བཅུ་གསུམ་བཅས་ལ་སྒྲུབ་ཐེབས་མཆོད་རྩ་བཅས་སྦྱོར་འཇག་མཛད་ནས་གཙུགས། ཁྱད་པར་སྒྲུབ་བརྒྱུད་འབའ་རོམ་པའི་བསྟན་པ་ཡར་ལྡན་དུ་སྤེལ་བའི་ཐུགས་སྟོབས་ཆེན་པོས་རང་ལུགས་རྩ་གསུམ་སྒྲུབ་ཐབས་རྣམས་ཞུ་ཆེན་དང་། སྒྲིག་ཆོག། ཕྱག་ལེན་ཟིན་བྲིས་ལག་དེབ་ཆ་ཚང། ཕྱག་ཆེན་ཆོས་དྲུག་སོགས་སྙན་བརྒྱུད་ཟབ་ཁྲིད་ཀྱི་སྐོར། ཆོས་སྐྱོང་གྲྭ་ཚར་གྱི་གཏོར་སྔགས་སྲོག་འཁོར་སོགས་འབའ་རོམ་ཆོས་སྐོར། ལྡེབ་གྲངས་སྟོང་ཕྲག་བདུན་ལྷག་དང་། ཆོས་ཚན་བརྒྱ་དང་བདུན་ཅུར་ལོང་བ། ཤིང་པར་དུ་གསར་བསྐྲུན་གྱིས་དཔལ་གྱི་བཀྲ་ཤིས་ལྷ་རྩེ་ཐུབ་བསྟན་རྣམ་དག་གླིང་དུ་པར་ཁང་ཆོས་མཛོད་གསར་འཛུགས་གནང་། འབའ་རོམ་བཀའ་བརྒྱུད་ཀྱི་ཆོས་ཚན་ཐམས་ཅད་ཤིང་པར་དུ་འདེབས་ཆོག་པར་མཛད།
སྤྱིར་བསྟན་དགོན་ཀྱི་ཐུགས་འགན་སྐུ་ཕྲག་ཏུ་བཞེས་པ་ནས་མཐར། རབ་རྒྱལ་ས་ཁྱིའི་ལོ་མཇུག་མི་དམངས་སྤྱི་ཁང་གསར་འཛུགས་དུས་འགྱུར་བྱུང་བའི་བར། བླ་སློབ་མཆོད་ཡོན་འབྲེལ་བའི་བླ་དགོན་ཡུལ་སྡེ་སྤྱི་བྱེ་བྲག་རག་རིམ་ཙམ་བརྗོད་ན། དགོན་པའི་ཉེ་ཞོལ་ཀཿགནམ་ལྗིག་གསུམ། འབྲོང་པ་ཨ་འབུམ་རྒྱུད་ཀྱི་འབྲོང་སྡོམ་ཁག་བཞི། ཚངས་སར་ལྕི་ཉིན་སྲིབ་ཁག་ལྔ་ཤོག་དྲུག་གི་དུས་མཉམ་ཀྱི་བླ་སྤྲུལ་རྣམས་དང་། ཆོས་ཀྱི་འབྲེལ་བའི་བླ་སློབ་ཡུལ་སྡེ་མི་དཔོན་ཐམས་ཅད་མཆོད་ཡོན་གྱིས་འབྲེལ་བའི་རང་ཕྱོགས་ཀྱི་དྭངས་རྩེར་གྱུར་པ་སྨོས་མེད་དང་། གཞན་ཡང་འབྲོང་པ་བར་སྨད། སྤམ་དཔལ་ཁ། སྐྱོ་བྲག་ཇ་འཛོ་སོགས་ཀྱི་བླ་མ་དགོན་ཁག་གི་ཡུལ་སྡེ་མི་སེར་རྣམས་དང་། ཆོས་དང་དམ་ཚིག་གི་འབྲེལ་ཆེ་བས་མཚོན་སྒོམ་སྡེ་ནང་ཆེན་པའི་ཕྱོགས་ཡོངས་དང་། དེམ་ཆི་ཉེར་ལྔ་ཕལ་མོ་ཆེ། ལྕི་སྨད་རྡོ་ཤུལ། ཁྱུང་པོ་དཀར་ནག་སེར་གསུམ། ནག་རུ་འབོ་གཡམ་སོགས་ཚོ་པའི་ཡུལ་ཕྱོགས་ལའང་ལེགས་མཛད་མཚན་སྙན་གྱིས་མ་ཁྱབ་པ་མེད་པ་ལྟ་བུར་གྱུར།
བསྟོད་པའི་མཐའ་ལ་འཛེགས་པའི་འུད་སྒྲོག་དང་༎ སྨོད་པའི་གཡང་ལ་བསྐྱུར་བའི་སྐུར་འདེགས་གཉིས༎ ཀ་དག་ཁྲེགས་ཆད་དབྱིངས་སུ་རྒྱས་བཏབ་ནས༎ འགོག་པའི་ཚིག་རྒྱན་རི་མོ་འགའ་ཞིག་སྤེལ༎
ལྕི་བ་ཞེས་པ་ནི་ཡོན་ཏན་ཐམས་ཅད་ཀྱི་ཁུར་དུ་ལྕི་བ་ཞེས་པའི་འགྲེལ་མང་དུ་མཆིས་པ་མ་ཟད་དེ་ནི་གོང་མའམ་བླ་མ་རེད་ཅེས་བརྗོད་དེ་རིམ་བཞིན་ཆོས་དཔོན་ནི། འཇིག་རྟེན་ཐོག་ཆེས་བླ་ན་མེད་པ་ཡིན་པའི་འདུ་ཤེས་འཛིན་སྟངས་བྱུང་ནས་བླ་མ་ཞེས་པའི་ཐ་སྙད་ཐོགས་པར་མངོན། དེ་ཡང་བླ་མ་དག་གིས་བརྩམས་པའི་རྒྱུད་དཔེ་ལས། བླ་མ་མེད་པའི་གོང་རོལ་དུ། སངས་རྒྱས་བྱ་བའི་མིང་ཡང་མེད།། ཅེས་བླ་མ་ནི་ཡོད་ཚད་ཀྱི་གཙོ་བོ་ཡིན་པར་བསྟན་པ་དང་། བླ་མ་སངས་རྒྱས་བླ་མ་ཆོས།།དེ་བཞིན་བླ་མ་དགེ་འདུན་ཏེ།། ཀུན་གྱི་བྱེད་པོ་བླ་མ་ཡིན།། ཞེས་འཇིག་རྟེན་གྱི་བྱེད་པོ་ཡིན་པ་དང་འཁོར་བའི་ཕུན་ཚོགས་ཡོད་ཚད་བླ་མའི་མཐུ་སྟོབས་ཁོ་ན་ལ་བརྟེན་ནས་བྱུང་བ་ཡིན་པར་བཤད་པ་ལ་བརྟེན་ནས་དད་འབངས་དག་གིས་ཁ་ཆོ་ལེས་ཚིག་ན་བླ་མ་འབོད་པའི་ལམ་སྲོལ་འདི་དག་བྱུང་བ་རེད།འོ་ན་བླ་མ་ཞེས་ལ་པ་ལ་མཚན་ཉིད་དང་ངོ་བོ་མི་འཁྲུལ་བ་ཞིག་འཇོག་ཏུ་ཡོད་དམ་ཞེ་ན། དེ་ཡང་བླ་མས་བརྩམས་པའི་རྒྱུད་དཔེ་ལས་མང་དུ་གསུང་མོད་ཀྱང་།བཤད་བཤད་པའི་མཐར་བླ་མའི་མཚན་ཉིད་འདི་ཡིན་ཞེས་མཚན་གཞི་ལ་ཁྱབ་པའི་བདེན་པ་ར་སྤྲོད་བྱ་རྒྱུ་ཞིག་གཞལ་ཡང་མེད་པ་ཟད།བླ་མ་མཚན་ཉིད་པ་ཡིན་མིན་ནི།ནང་གི་ཉམས་རྟོགས་ཉག་ཅིག་ལ་རག་ལས་ཚུལ་དང་།ནང་གི་ཉམས་རྟོགས་ཡོད་ཕྱིན་མཛད་སྤྱོད་ཀྱི་ཐད་ནས།ལུང་པ་དམར་པོར་བསྒྱུར་བའི་བཤན་པ་དང་ཡོད་ཚད་འཕྲོག་བཅོམ་བྱེད་པའི་ཇག་རྐུན་ཡིན་ཡང་བླ་མ་ཡང་དག་ཡིན་ཚུལ་དང་། ནང་གི་ཉམས་རྟོགས་ནི་བླ་མ་རང་གིས་མཁྱེན་པ་ལས་གཞན་སུས་ཀྱང་གཏིང་མི་དཔོག་ཚུལ་དང་། བླ་མར་སྐྱོན་དུ་མཐོང་བ་ནི་རང་གི་མིག་སོགས་དབང་ལྔའི་སྐྱོན་ཡིན་པ་ལས་བླ་མ་ལ་སྐྱོན་གཏན་ནས་མི་སྲིད་ཚུལ།རྒྱ་གར་གྲུབ་ཆེན་དག་ཀྱང་ཉ་པ་གདོལ་བ་རྐུན་མ་སོགས་ཀུན་སྤྱོད་ཤིན་ཏུ་འཆལ་བ་ཡིན་ཚུལ་དང་རང་ལ་དད་ལ་ཡོད་ན་དད་ཡུལ་ཁྱིའི་སོ་ཡིན་ཡང་སྐྱོན་མེད་ཚུལ་སོགས་དཔེ་སྣ་ཚོགས་དྲངས་ནས་བཤད་ཡོད་པས།མི་དཀྱུས་པ་ཞིག་གིས་ཆོས་གཞུང་དཔང་པོར་བཞག་སྟེ་བླ་མ་གདམ་གསེས་བྱེད་པའི་ལམ་ཞིག་གཏན་ནས་མེད།འདི་ནི་བླ་མའི་ཆོས་ལུགས་ཀྱི་ཐེག་ཆེན་དང་གསང་སྔགས་ཀྱི་གཞུང་ལས་བསྟན་པའི་དོན་དངོས་འཁྲུལ་མེད་ཡིན། དེ་ཡང་བོད་བརྒྱུད་ཀྱི་ཆོས་ལུགས་འདི་ཉིད་སངས་རྒྱས་ཤཱཀྱ་ཐུབ་པའི་ཆོས་ལུགས་མ་ཡིན་པར་བླ་མའི་ཆོས་ལུགས་ཡིན་པའི་ཁྱད་རྟགས་མི་འཁྲུལ་བ་གསུམ་ཡོད་དེ།
རབ་བྱུང་བཅུ་གཅིག་པའི་ས་ཡོས་ལོ་སྟེ་སྤྱི་ལོ་ 1639 ལོར་དཔུང་ཆེན་གྱི་སྣ་མཚོ་སྔོན་ནས་བཏེགས་ཏེ་བར་ཁམས་སུ་མཆིས་པའི་གཙང་པའི་རྒྱབ་རོགས་བེ་རི་རྒྱལ་པོའི་ཐོག་ཏུ་དཔུང་འཇུག་གནང་ནས་སྡེ་དགེ་དང༌། དཀར་མཛེས། ལྡན་ཁོག་སོགས་ཡུལ་སྡེ་མང་པོ་བླངས་པ་མ་ཟད་བེ་རི་རྒྱལ་པོ་དོན་ཡོད་རྡོ་རྗེ་རྗེས་འབྲང་དང་བཅས་པ་གཏོར་ཕམ་བཏང༌། དེ་ནས་ྋརྒྱལ་དབང་མཆོག་ལ་དེ་དག་འཕྲིན་སྙན་གསོལ་བར་ྋརྒྱལ་དབང་ཁོང་ཉིད་ཀྱི་ཕྱག་མཛོད་བསོད་ནམས་རབ་བརྟན་ལ་བེ་རིའི་དམག་གཏོར་ནས་རྩ་བ་ཆོད་པ་བྱུང་མཚམས་རྒྱལ་པོ་རང་མཚོ་སྔོན་དུ་ཕྱིར་ལོག་གནང་ལ་ལེགས་ཚུལ་དང༌། གཙང་པ་སྡེ་སྲིད་ཀྱི་སྟེང་དམག་འདྲེན་མི་དགོས་པའི་འཆར་འདོན་བསྩལ་ཡོད་ནའང༌། ཕྱག་མཛོད་རང་ཉིད་ཀྱིས་ལྐོག་ནས་གསང་བའི་འཕྲིན་ལན་བསྐུར་ནས་སོག་དམག་གཙང་དུ་དྲངས་ཏེ་གཙང་པ་སྡེ་སྲིད་ཚར་གཅོད་དགོས་པའི་སྐོར་གུ་ཤྲི་ཧན་ལ་ནན་ཏན་གྱིས་ཞུས་པ་དང་བཅས་ཁམས་ཁུལ་ནས་མཚོ་སྔོན་དུ་ཁ་གཏད་དེ་ཕྱིར་ལོག་པའི་ཚུལ་བསྟན་པ་དེ་གཙང་པས་ཐོས་ཤིང་གཡོ་ཐབས་ཡིན་པ་མ་ཤེས་པར་མཚོ་སྔོན་དུ་ཐོན་ཤག་ཡིན་སྙམ་ནས་དོགས་ཟོན་མེད་པར་གནས་པའི་གོ་སྐབས་དང་བསྟུན་ནས་གུ་ཤྲི་ཧན་གྱིས་གློ་བུར་དུ་དམག་དཔུང་རྣམས་བྱང་ལམ་ནས་ཁ་བསྒྱུར་ཏེ་གཙང་པར་དཔུང་འཇུག་བགྱིས་ཤིང༌། གཙང་རྒྱལ་ཀརྨ་བསྟན་སྐྱོང་དབང་པོ་དང་གཡུལ་འཐབ་དྲག་པོ་བྱས་མཐར་གཙང་པ་ཆམ་ལ་ཕབ་བོ།།
འཕགས་བོད་ཆོས་འབྱུང་། ཡལ་འདབས་དང་པོ། ༄༅། །རྒྱ་གར་འཕགས་པའི་ཡུལ་དང་གངས་ཅན་བོད་ཀྱི་ཞིང་དུ་ཕན་བདེའི་འབྱུང་གནས་བདེ་བར་གཤེགས་པའི་བསྟན་པ་རིན་པོ་ཆེ་ཇི་ལྟར་བྱུང་བའི་ཚུལ་ལས་བརྩམས་པའི་ཆོས་འབྱུང་ཛམ་བུའི་གསེར་གྱི་འཁྲི་ཤིང་ཞེས་བྱ་བ་བཞུགས་སོ།།ཨཱརྱབརྟཱབྷཱརཏཧིམབད྄ བྷོཊདེཤཡོརྷིཏསུཁོཏྶསཽགཏཤསནརཏྣཾཡཐོད྄བྷབཱངྷཱརིཏཱརབྡྷ ངྷརྨེཏིཧཱསོ ནམ བིཧརཏི སྨ།། བེ་རི་འཇིགས་མེད་དབང་རྒྱལ་གྱིས་བརྩམས། ཨཱརྱབརྟཱབྷཱརཏཧིམབད྄ བྷོཊདེཤཡོརྷིཏསུཁོཏྶསཽགཏཤསནརཏྣཾཡཐོད྄བྷབཱངྷཱརིཏཱརབྡྷ ངྷརྨེཏིཧཱསོ ནམ བིཧརཏི སྨ།། ༄༅། །འཕགས་བོད་ཆོས་འབྱུང་ཛམ་བུའི་གསེར་གྱི་འཁྲི་ཤིང་ཞེས་བྱ་བ་བཞུགས་སོ།།
དགུང་གྲངས་གཉིས་ཀྱི་ཐོག་རྒྱལ་དབང་ཀརྨ་པ་མཁའ་ཁྱབ་རྡོ་རྗེ་མདོ་ཁམས་སྨད་ཕྱོགས་སུ་ཆིབས་བསྒྱུར་གནང་ནས། ཡར་དབུས་སུ་ཕེབས་དུས་དཔལ་ཁའི་དཀར་ཟོམ་ལེབ་ཏུ་བཞུགས་སྒར་གྲ་སྒྲིག་དང་། ཆོས་ཁྲི་ཆེན་པོ་བརྒྱབ་སྟེ། དཔལ་ཡོབ་གཏམ་གསུམ། ཚངས་གསར་གྲ་ནང་། སྡོམ་པ། སྤམ་དིལ་ཡག། ཇ་འཛོ། སྐྱོ་བྲག་སོགས་ཀྱི་བླ་མ་དགོན་སྡེ་གྲྭ་ཚང་དང། དཔོན་ཁག་ཡུལ་སྡེའི་ཁྲོམ་ཚོགས་ཁྲི་སྟོང་མང་པོས་རྒྱལ་དབང་རིན་པོ་ཆེའི་གསེར་ཞལ་མཇལ་ཞིང་། སྨིན་གྲོལ་ཞབས་དབང་ཞུ་བར་འདུས་སྐབས། ཡུམ་གྱིས་གང་ཉིད་སྣམ་ཕྲག་ཏུ་བཅུག་སྟེ་གསེར་ཞལ་མཇལ་བས། རྒྱལ་དབང་རིན་པོ་ཆེས་ཞལ་ནས། འབའ་རོམ་དར་མ་དབང་ཕྱུག་ཕེབས་བྱུང་གསུངས་ཏེ་ཉིད་ཀྱིི་སྐུ་པང་དུ་བཞེས་པར་གྲགས།
AMD ཀུང་ཟི་ནི1969 ལོར་ཨ་མེ་རི་ཁར་དབུ་བརྙེས་པའི་གློག་རྫས་བཟོ་གྲྭ་ཞིག་ཡིན། སྔོན་ཆད་ལྟར་ན་བཟོ་གྲྭ་འདིའི་ལག་རྩལ་དེ་ཙམ་ཡག་པོ་མེད་པས Intel ཀུང་ཟི་དང་བསྡུར་ན་ཧ་ཅང་རྗེས་ལུས་ཡིན། ཡིན་ནའང་ལོ་ངོ་དུ་མའི་བརྩོན་ལེན་དང་འཕེལ་རྒྱས་ཀྱི་དབང་གིས་ད་ལྟ་ཀུང་ཟི་གཉིས་ཀྱི་ལག་རྩལ་གཅིག་མཚུངས་ཡིན་ལ། ཁྱད་པར་དུ AMD ཀུང་ཟིའི་ཐོན་དངོས་དེ Intel ཀུང་ཟི་ལས་རིན་གོང་དམའ་ཞིང་བཀོལ་རྒྱ་ཆེ་བས་ཚང་མས་དགའ་བསུ་བྱེད། དེས་ནAMDཀུང་ཟིས་བཟོས་པའིCPU ལ་གཙོ་བོ AthlonདངDuron བཅས་རིགས་གཉིས་ཡོད་དེ། མིག་སྔར་ཆེས་དར་ཁྱབ་ཆེ་བ་ནི་སྲོག་གཉིས་རང་བཞིན་གྱིAthlon 64x2 ཞེས་པ་དེ་ཡིན་ནོ།
མེན་ཌེ་ལེ་ཧྤེ་ཡིས་དུས་འཁོར་རེའུ་མིག་བཟོ་སྒྲིག་བྱེད་སྐབས། གདོས་ཚད་དམའ་བའི་མ་རྡུལ་གྱི་སྔོན་དུ་གདོས་ཚད་ཅུང་མཐོ་བའི་མ་རྡུལ་གྱི་རིགས་བཞག་དགོས་པ་ཐེངས་ཁ་ཤས་བྱུང་བ་དེའི་རིམ་པ་ལྡོག་ཚེ། ཁྱད་ཆོས་མཚུངས་པའི་མ་རྡུལ་དེ་དག་རིགས་གཅིག་ཏུ་འདུ་ཐུབ། དཔེར་ན། མ་རྡུལ་གྱི་གདོས་ཚད་ 58. ཡིན་པའི་ཀོ་བཱལ་ནི་མ་རྡུལ་གྱི་ གདོས་ཚད་ 58.7 ཡིན་པའི་གཤའ་དཀར་གྱི་སྔོན་དུ་བཞག་ཡོད། དེ་བཞིན་རེའུ་མིག་ལ་ཞིབ་བལྟ་བྱས་ཚེ། འདི་ལྟ་བུའི་རིགས་ཁ་ཤས་མཐོང་ཐུབ། མ་ཟད། མེན་ཌེ་ལེ་ཧྤེ་ཡིས་དུས་འཁོར་རེའུ་མིག་གི་ཤག་ (Cell) ཁ་ཤས་སྟོང་པར་བཞག་ཡོད། ཁོང་གིས་སྟོང་པ་དེ་དག་ནི་དེའི་སྐབས་སུ་ངོས་འཛིན་ཐུབ་མེད་པའི་རྩ་རྫས་ཀྱི་གནས་ས་ཡིན་པ་ངོས་འཛིན་གནང་ཡོད། ཁོང་གིས་རེའུ་མིག་གི་ཤག་སྟོང་པ་དེ་ཚོའི་ནང་དུ་རིགས་སྟར་གཅིག་པའི་རྩ་རྫས་སྔོན་མ་དེའི་མིང་གི་སྔོན་དུ་ལེགས་སྦྱར་སྐད་ཀྱི་ཨེཀ་(Eka)༼གཅིག་༽ཞེས་པ་དེ་སྦྱར་ཏེ་བཀང་ཡོད།
མཚོ་སྔོན་ཞིང་ཆེན་གྱི་ནུབ་ཕྱོགས་སུ་ཡོད་པའི་མཚོ་ནུབ་ཁུལ་གྱི་སྤྱིའི་རྒྱ་ཁྱོན་ལ་སྤྱི་ལེ་གྲུ་བཞི་མ་ཁྲི38.58ཡོད་པ་དང་། ཁུལ་སྲིད་གཞུང་སྡོད་གནས་གཏེར་ལེན་ཁ་གྲོང་ཁྱེར་དུ་ཡོད། སྲིད་འཛིན་མངའ་ཁོངས་སུ་དུར་ལམ་རྫོང་དང་། བོས་ལ་རྫོང་། ཐེམ་ཆེན་རྫོང་། ན་གོར་མོ་གྲོང་ཁྱེར། གཏེར་ལེན་ཁ་གྲོང་ཁྱེར། སྲིད་འཛིན་ཨུ་ཡོན་ལྷན་ཁང་གསུམ་སྟེ་མཱང་ནེ་དང་། ལིན་ཧུའུ། ཚ་འདམ་ཆེ་བ་བཅས་ཡོད་པ་རེད། ཁུལ་ཡོངས་ཀྱི་སྤྱིའི་མི་གྲངས་ཁྲི32.26གི་ཁྲོད་གྲངས་ཉུང་མི་རིགས་ཀྱི་མི་གྲངས་ལ་ཁྲི7.91ཡོད་ཅིང་། དེས་སྤྱིའི་མི་གྲངས་ཀྱི24.85%ཟིན་པ་དང་། བོད་རིགས་མི་གྲངས་ཁྲི3.67ཡོད་ཅིང་དེས་སྤྱིའི་མི་གྲངས་ཀྱི11.4%ཟིན་ཡོད། དེ་ལས་གཞན་སོག་རིགས་མི་གྲངས་ཁྲི2.42ཡོད་ཅིང་སྤྱིའི་མི་གྲངས་ཀྱི7.5%ཟིན་ཡོད། མཚོ་ནུབ་ཁུལ་དུ་རྒྱ་རིགས་དང་། སོག་རིགས། བོད་རིགས་སོགས་མི་རིགས29འདུས་སྡོད་བྱས་ཡོད།
༄༅། །སེམས་ཀྱི་སྤྱོད་པ་རྣམ་པར་སྦྱོང་བ་སོ་སོར་བརྟག་པའི་དཔྱད་སྒོམ་འཁོར་ལོ་མ་ཞེས་པ་བཞུགས་སོ། ། སེམས་སྦྱོང་བརྟག་པའི་དཔྱད་སྒོམ། ན་མོ་མཉྫུ་ཤྲཱི་ཡེ། སྲིད་ན་ཉེས་པ་གང་མཆིས་པ། །རང་སེམས་ཉོན་མོངས་མཐུ་ཡིས་བྱས། །ཚུལ་མིན་ཡིད་བྱེད་ཉོན་མོངས་རྒྱུ། །དེ་སྤོང་ཚུལ་བཞིན་ཡིད་བྱེད་ཡིན། །འདི་ལ་དོན་གསུམ་སྟེ། ཇི་ལྟར་སྒོམ་ཚུལ། རྒྱུད་ལ་སྐྱེས་པའི་ཚད། དེ་ཡི་དགོས་པའོ། །དང་པོ་ནི། གང་ལ་ལྷག་པར་ཆགས་པའི་ཡུལ། །ཡིད་ཀྱིས་མདུན་དུ་མངོན་བྱས་ནས། །དེ་ལ་ཕུང་པོ་ལྔར་ཕྱེ་སྟེ། །ཐོག་མར་ལུས་ལ་རྣམ་པར་བརྟག །ཤ་ཁྲག་རུས་པ་རྐང་དང་ཚིལ། །དོན་སྣོད་ཡན་ལག་དབང་པོ་དང༌། །བཤང་གཅི་སྲིན་བུ་སྐྲ་སེན་སོགས། །མི་གཙང་རྫས་རྣམས་ཇི་སྙེད་དང༌། །ས་ལ་སོགས་པའི་ཁམས་ཀྱི་ཚོགས། །སོ་སོར་དབྱེ་བར་རུང་བའི་རིགས། །གང་དག་ཇི་སྙེད་མཆིས་པ་རྣམས། །ཇི་སྲིད་རྡུལ་གྱི་མཐར་ཐུག་པར། །རིམ་པས་དབྱེ་ཞིང་དེ་རེ་རེར། །ཆགས་པ་སྐྱེའམ་མི་སྐྱེ་བརྟག །མི་གཙང་སིལ་བུའི་རྫས་དེ་ལས། །ལུས་ཞེས་བྱ་བ་གཞན་མེད་པས། །ལུས་ནི་མི་གཙང་འཁྲུལ་འཁོར་དང༌། །རྩ་དང་རྩིག་པ་ལུད་ཕུང་དང༌། །དབུ་བ་རྡོས་པ་ལྟ་བུར་ནི། །མཐོང་ཚེ་དེ་དོན་དྲན་བཞིན་འདུག །རྟོག་པ་དེ་ཡི་རྒྱུན་ཡལ་ཚེ། །ཚོར་འདུ་འདུ་བྱེད་རྣམ་ཤེས་ཀྱི། །རང་བཞིན་རེ་རེ་དག་ལ་ཡང༌། །དུ་མ་ཉིད་དུ་ཕྱེ་ཞིང་དཔྱད། །ཆུ་བུར་སྨིག་རྒྱུ་ཆུ་ཤིང་དང༌། །སྒྱུ་མ་ལྟ་བུར་མཐོང་བའི་ཚེ། །དེ་ལའང་ཆགས་པ་བྱར་མེད་པར། །ཤེས་ནས་རྣམ་རྟོག་དེ་ཡི་རྒྱུད། །མ་ཡལ་བར་དུ་དེ་བསྐྱང་བྱ། །ཡལ་ན་ཆེད་དུ་མི་མཐུད་པར། །སོ་སོར་བརྟག་པ་གཞན་ལ་སྤོ། །དེ་ལྟར་མི་གཙང་བ་དང་ནི། །སྙིང་པོ་མེད་པའི་ཕུང་པོ་དེ། །བྱུང་ནས་མི་སྡོད་སྐད་ཅིག་གིས། །འཇིག་པ་ལ་ནི་ཡང་དག་བསམ། །སྔོན་བྱུང་མཐའ་མ་མཆིས་པ་ཡི། །འཇིག་རྟེན་ཀུན་ཀྱང་ཞིག་གྱུར་ཏེ། །ད་ལྟ་མ་འོངས་ཀྱང་དེ་འདྲ། །འདུས་བྱས་ངང་ཚུལ་སྐྱོ་བའི་རྒྱུ། །སྐྱེ་འགྲོ་ཐམས་ཅད་འཆི་ངེས་ཏེ། །གློ་བུར་འཆི་བ་ཆ་མེད་ལ། །སྲིད་པའི་སྣང་བ་འདི་དག་ཀུན། །གནས་སྐབས་འགྱུར་བ་ཅན་དུ་བསམ། །མདོར་ན་འདུ་བྱེད་མི་རྟག་པའི། །རྣམ་པ་ཇི་སྙེད་ཡོད་པ་ལ། །ཇི་ལྟར་ནུས་པར་རེ་རེ་བཞིན། །བློ་ཡིས་གསལ་པོར་རིམ་གྱིས་བསམས། །གང་ཚེ་ཆགས་ཡུལ་ཕུང་པོ་དེ། །གློག་དང་ཆུ་བུར་སྤྲིན་ལྟ་བུར། །གཡོ་བ་ཉིད་དུ་མཐོང་བ་ན། །ཇི་སྲིད་རྣམ་རྟོག་དེ་ཡི་རྒྱུན། །མ་ཡལ་བར་དུ་དེ་ཉིད་བསམ། །དེ་ནས་དུ་མར་གྱུར་པ་ཡི། །ཕུང་པོའི་སྐད་ཅིག་རེ་རེ་ཡང༌། །སྡུག་བསྔལ་ཉིད་ཀྱི་ངོ་བོའམ། །བདེ་བར་སྣང་ཡང་འགྱུར་བ་དང༌། །སྡུག་བསྔལ་ཕྱི་མའི་རྒྱུར་གྱུར་ཕྱིར། །ཕུང་པོ་སྡུག་བསྔལ་གཞི་ཡིན་ལ། །སྲིད་ན་མཆིས་པའི་སྡུག་བསྔལ་ཀུན། །ཇི་ལྟར་ནུས་པར་བསམས་བྱས་ནས། །དེ་ཀུན་ཕུང་པོའི་སྐྱོན་ཡིན་ཕྱིར། །ཟག་དང་བཅས་པའི་ཕུང་པོ་ལ། །ཁབ་རྩེ་ཙམ་གྱི་ཆ་ཤས་ཀྱང༌། །སྡུག་བསྔལ་སྐྱོན་མེད་མ་མཆིས་པས། །ཕུང་པོ་འདི་ནི་སྡུག་བསྔལ་གྱི། །འབྱུང་གནས་མི་གཙང་འདམ་དང་ནི། །མེ་འོབས་སྲིན་གླིང་འདྲའོ་ཞེས། །རྟོག་པ་དེ་ལ་ཇི་སྲིད་གནས། །དེ་མཐར་སྡུག་བསྔལ་རྟེན་གྱུར་པ། །དུ་མ་མི་རྟག་ཕུང་པོ་འདིར། །བདག་ཅེས་བྱ་བ་གང་ཡིན་ཞེས། །དཔྱད་པས་བདག་གིས་སྟོང་པ་ཡི། །འབབ་ཆུ་ཆར་དང་ཁང་སྟོང་ལྟར། །མཐོང་ན་ངེས་ཤེས་དེ་ཡི་ངང༌། །ཇི་སྲིད་མ་ཡལ་དེ་ངང་འདུག །ཡལ་བར་གྱུར་ཚེ་སླར་ཡང་ནི། །གོང་བཞིན་རིམ་པས་དཔྱད་པ་བྱེད། །རེས་འགའ་གོ་རིམ་མེད་པར་ཡང༌། །སྣ་ཚོགས་དཔྱད་པས་གང་རུང་བསམ། །ཡང་ནས་ཡང་དུ་འདི་དོན་བརྟག །རེས་འགའ་གཞན་གྱིས་ཕུང་པོར་བསམ། །རེས་འགའ་རང་གི་ཕུང་པོར་བརྟག །རེས་འགའ་འདུས་བྱས་ཀུན་ལ་དཔྱད། །གང་ལ་ཆགས་ཀྱང་དེ་སུན་དབྱུང༌། །མདོར་ན་དཔྱད་པ་འདི་༼དུ་མ་མི་རྟག་སྡུག་བསྔལ་བདག་མེད།༽ བཞི་པོ། །མིན་པའི་རྣམ་རྟོག་སྤང་ནས་སུ། །དཔྱད་པའི་འཁོར་ལོ་བར་མེད་བསྐོར། །ཅི་ཙམ་དཔྱད་བཞིན་ངེས་པ་སྐྱེ། །འདི་འདྲའི་དམིགས་པ་སྣ་ཚོགས་ལ། །ཤེས་པ་གསལ་པོར་རྒྱུ་བ་ཡིས། །རྩྭ་ལ་མཆེད་པའི་མེ་བཞིན་དུ། །རྒྱུན་མ་ཆད་པར་འཇུག་པར་བྱ། །སྔོན་ཚེ་བདག་གིས་དུས་ཀུན་ཏུ། །ཚུལ་མིན་ཡིད་ལ་བྱེད་པ་ཡི། །སྣ་ཚོགས་རྟོག་པ་རྒྱུན་འཇུག་པ། །དེ་ཡི་ཚབ་ཏུ་འདི་བཞག་བྱ། །གལ་ཏེ་དུབ་པར་གྱུར་ནས་སུ། །གཉེན་པོའི་དཔྱད་པའང་མི་འཇུག་ལ། །ཉོན་མོངས་དག་ཀྱང་མི་སྐྱེ་ན། །བཏང་སྙོམས་ཉིད་དུ་ངལ་གསོ་བྱ། །རེ་ཞིག་ངལ་བ་སོར་ཆུད་ནས། །སླར་ཡང་གོང་བཞིན་སོ་སོར་བརྟག །སོ་སོར་བརྟག་པའི་རྟོག་པ་འདི། །དྲན་བཞིན་ཤེས་བཞིན་ཀུན་ཏུ་གནས། །གལ་ཏེ་བརྗེད་པར་གྱུར་པའི་སྐབས། །ཉོན་མོངས་སྐྱེས་པར་གྱུར་པ་ན། །དགྲ་བོ་མཐོང་ཚེ་མཚོན་བཞིན་དུ། །སོ་སོར་བརྟག་པ་སློང་བར་བྱ། །མུན་པ་ལ་ནི་སྣང་བ་བཞིན། །སོ་སོར་བརྟག་པ་འདི་ལྟ་བུ། །ཅུང་ཟད་ཀྱིས་ཀྱང་ཉོན་མོངས་ལ། །གནོད་ན་ཆེན་པོས་སྨོས་ཅི་འཚལ། །འདུས་བྱས་འཁོར་བའི་ཉེས་པ་རྣམས། །ཅི་ཙམ་མཐོང་བ་དེ་ཙམ་དུ། །མྱ་ངན་འདས་པ་འདུས་མ་བྱས། །ཞི་བསིལ་བླ་ན་མེད་པར་ཤེས། །ནམ་ཞིག་གོམས་ནས་རང་གཞན་གྱི། །ཕུང་པོ་ལྔ་དང་འདུས་བྱས་ཀུན། །དུ་མ་ཉིད་དང་མི་རྟག་དང༌། །སྡུག་བསྔལ་ཉིད་དང་བདག་མེད་པར། །ངང་གིས་ཁོང་དུ་ཆུད་བྱས་པས། །ཆེད་དུ་འབད་པ་མེད་པར་ཡང༌། །སྣང་བ་ཐམས་ཅད་ཧྲལ་ཧྲོལ་དུ། །གྱུར་ཚེ་ཉོན་མོངས་མགོ་གནོན་འགྱུར། །ཉོན་མོངས་རླབས་དང་བྲལ་བས་ན། །དེ་ཚེ་རྙོགས་མེད་ཡིད་ཀྱི་མཚོ། །རང་དབང་དག་དང་མཐུན་གྱུར་ནས། །ཞི་གནས་ཏིང་ངེ་འཛིན་ལ་རེག །རྩེ་གཅིག་སེམས་ཀྱི་དངོས་པོ་ཡི། །དེ་ཉིད་བལྟས་ན་ལྷག་པར་མཐོང༌། །འདི་ནི་ཐེག་གསུམ་ཐུན་མོང་གིས། །དང་པོར་འཇུག་པའི་ལམ་ཡིན་ནོ། །གང་ཚེ་རྟེན་འབྱུང་སྒྱུ་མ་འདྲའི། །ཆོས་ཀུན་གདོད་ནས་མ་སྐྱེས་པས། །ཆོས་བདག་མེད་པའི་སྟོང་ཉིད་ལ། །ཐ་དད་གཅིག་སོགས་མཐའ་གཉིས་བྲལ། །དབྱེར་མེད་མཉམ་པ་ཉིད་ཀྱི་དབྱིངས། །ཐེག་ཆེན་ལམ་གྱི་རྟོགས་བྱ་ཡིན། །མཆོག་ཏུ་འོད་གསལ་ཆོས་ཀྱི་དབྱིངས། །བདེ་བར་གཤེགས་པའི་སྙིང་པོའང་དེ། །དེ་ཉིད་རྟོགས་ན་སྲིད་ཞིའི་མཐར། །མི་གནས་མྱང་འདས་ཆེན་པོ་འགྲུབ། །དེ་ནི་མཆོག་ཏུ་དག་དང་བདེ། །འདུས་མ་བྱས་ཆེན་ཡོངས་སུ་རྟག །བདག་ཉིད་ཆེན་པོའི་ཡོན་ཏན་གྱི། །ཕ་རོལ་ཕྱིན་པ་བླ་ན་མེད། །བླ་མེད་ངེས་གསང་སྙིང་པོའི་དོན། །དོན་གྱི་ལྷན་སྐྱེས་བདེ་ཆེན་དབྱིངས། །རང་བྱུང་ཡེ་ཤེས་ཉིད་ལ་ཐུག །དེ་ཡི་ངང་ན་ཆོས་ཀུན་རྫོགས། །དེ་ཉིད་བླ་མའི་མན་ངག་གིས། །ཐད་ཀར་ངོ་སྤྲོད་རྫོགས་ཆེན་ལུགས། །དེ་ཕྱིར་ཐེག་ཆེན་མདོ་དང་སྔགས། །ཐུན་མོང་ལམ་སྦྱོང་སྔོན་འགྲོ་རུ། །འདུས་བྱས་འཁྲུལ་བའི་སྦུབས་བཤིག་པ། །སོ་སོར་བརྟག་པའི་ལམ་འདི་བཟང༌། །དང་པོར་སོ་སོར་བརྟགས་པའི་མཐུས། །ཉོན་མོངས་སྐྱེ་བའི་མཚན་མ་བཤིག །ཕུང་པོ་སྟོང་པར་ངེས་ཤེས་ནས། །ཁམས་གསུམ་ལ་སྨོན་ཆགས་པ་བྲལ། །དེ་ནས་རིམ་བཞིན་དམིགས་མཚན་ཀུན། །ཉེ་བར་ཞི་བའི་སྟོང་པ་ཉིད། །སྤང་གཉེན་ཀུན་ལ་མི་སྨོན་པས། །མཐར་འཛིན་ཆགས་པ་ཀུན་བྲལ་འགྱུར། །ཆགས་མེད་སྙིང་རྗེས་རྣམ་ཆགས་པས། །ཆོས་དབྱིངས་མཁའ་ལ་བྱ་བཞིན་དུ། །སྲིད་པར་འཇིགས་མེད་གང་རྒྱུ་བ། །རྒྱལ་སྲས་མཆོག་གི་གོ་འཕང་ཐོབ། །འདི་ལྟར་འཕགས་པའི་ལུང་བཞིན་དུ། །ཞི་ལྷག་ལམ་གྱི་སྔོན་འགྲོ་རུ། །སེམས་ཀྱི་སྤྱོད་པ་རྣམས་སྦྱོང་བ། །ཐེག་གསུམ་ལམ་གྱི་གལ་གནད་བཤད། །སེམས་ཀྱི་སྤྱོད་པ་རྣམ་སྦྱོང་བའི། །སོ་སོར་བརྟག་པར་ཇི་གོམས་པ། །དེ་ལྟ་དེ་ལྟར་ཉོན་མོངས་ཆུང༌། །ཉོན་མོངས་ཅི་ཙམ་བསྲབ་པ་བཞིན། །དེ་ལྟར་ཞི་གནས་སྒྲུབ་པར་སླ། །ཇི་ལྟར་མེ་ཡིས་སྦྱངས་པའི་གསེར། །ཤིན་ཏུ་བརྡུང་བར་རུང་བ་བཞིན། །ཆགས་མེད་སེམས་ཀྱང་དེ་བཞིན་ནོ། །གང་གིས་ལྷ་ཡི་ལོ་སྟོང་དུ། །དཀོན་མཆོག་གསུམ་ལ་ཅི་དགོས་པའི། །ཡོ་བྱད་ཐམས་ཅད་བྱིན་པ་བས། །གང་གཞན་སེ་གོལ་གཏོགས་ཙམ་དུ། །འདུ་བྱེད་ཐམས་ཅད་སྡུག་བསྔལ་དང༌། །མི་རྟག་སྟོང་པ་བདག་མེད་པར། །དཔྱོད་ན་སྔ་མའི་བསོད་ནམས་ལས། །གྲངས་མེད་འཕགས་པར་མདོ་ལས་གསུངས། །ཐེག་ཆེན་ཆོས་ཀྱི་སྡོམ་བཞི་པོ། །བརྗོད་ན་ཆོས་ཕུང་བརྒྱད་ཁྲི་དང༌། །བཞི་སྟོང་བརྗོད་པ་མཉམ་གསུངས་ཕྱིར། །འདི་བཤད་འདི་དོན་ལེགས་བསྒོམས་ནས། །མདོ་སྡེ་བྱེ་བ་བརྒྱ་མང་པོའི། །དོན་གནད་ཚུལ་བཞིན་བསྒོམས་པའི་ཕྱིར། །ཟབ་དང་རྒྱ་ཆེའི་ཤེས་རབ་མཛོད། །ཚེགས་མེད་ཐོབ་ནས་མྱུར་དུ་གྲོལ། །འདི་བཤད་དགེ་བས་སྙིགས་མ་ཡི། །སྐྱོན་གྱིས་ལྷག་པར་གཙེས་པ་རྣམས། །ཆགས་བྲལ་ཆོས་ཀྱི་བདུད་རྩིའི་མཐུས། །ཞི་བའི་གོ་འཕང་རེག་གྱུར་ཅིག །ལྕགས་ཡོས་སྨིན་ཟླའི་ཚེས ༡༨ ལ་མི་ཕམ་འཇམ་དཔལ་དགྱེས་པས་བྲིས་པ་མངྒ་ལཾ།། །།
ལམ་ཐག་ཅི་འདྲ་རིང་ན་ཡང་། དུས་རབས་བཅུ་བཞི་བ་ནས་བཟུང་པེ་ཅིན་དུ་ཡོང་མཁན་གྱི་བོད་པ་ལོ་རེ་ནས་ལོ་རེར་ཇེ་མང་དུ་འགྲོ་བཞིན་ཡོད། གྲུབ་མཐའ་དང་ཚོ་ཁག་གི་དཔོན་པོ་དེ་དག་གིས་པེ་ཅིན་གྱི་གལ་ཆེན་རང་བཞིན་སེམས་སུ་གསལ་ལེར་ཤར་སོང་བ་འདྲ། ཡོང་མཁན་མང་དྲགས་པས་པེ་ཅིན་གྱི་གོང་མ་འུ་ཐུག་ནས་ཕྱིས་སུ་བོད་པ་པེ་ཅིན་དུ་ཡོང་བར་ལྷོ་ལམ་དང་བྱང་ལམ་གཉིས་སུ་བཟོས་པ་དང་ལམ་དེ་གཉིས་མ་གཏོགས་གཞན་ནས་ཡོང་མི་ཆོག་པ། པེ་ཅིན་དུ་ཡོང་ན་ཐོག་མར་གོང་མས་ཆོག་མཆན་སྤྲོད་དགོས་པ། ཡོང་ཐེངས་རེར་མི་གྲངས་ག་ཚོད་ལས་བརྒལ་མི་ཆོག་པ་སོགས་ཀྱི་ཚད་བཀག་རབས་དང་རིམ་པ་བཟོས་པ་རེད་ཅེས་འབྲེལ་ཡོད་ཡིག་ཚང་ཁ་ཤས་སུ་གསལ་བོར་བཀོད་འདུག དེ་བས་ངས་པེ་ཅིན་ནས་མཚམས་རེར་ལོ་དེ་དག་ཏུ་ཆོག་མཆན་མ་ཐོབ་པ་དག་གི་གདོང་གི་རེ་ཆད་དང་སེམས་ཁུར་གྱི་རྣམ་འགྱུར་དེར་འཆར་ཡན་བྱ་དུས། ཡིད་དུ་དེ་དུས་ད་ལྟ་ནང་བཞིན་གནམ་གྲུ་ཟེར་བའི་ལྕགས་ཀྱི་གཤོག་པ་ཅན་ཞིག་དང་མེ་འཁོར་ཟེར་བའི་འཁོར་ལོ་མྱུར་མོ་ཅན་ཞིག་མེད་པ་མ་གཏོགས། གལ་ཏེ་ཡོད་ན་སྐབས་དེའི་བོད་པའི་རིག་གནས་པ་དང་མཐོ་རིམ་པ་མང་ཤོས་ཤིག་པེ་ཅིན་ལ་རགས་ལས་ཤོར་བའི་ཆུ་བོ་བཞིན་བཞུར་ཡོང་བ་ངེས་གཏན་རེད་བསམས།
སངས་རྒྱས་ཆོས་ལུགས་ཀྱི་བཤད་སྲོལ་ལ། ལྷག་པ་ཤེས་རབ་ཀྱི་བསླབ་པ་བརྗོད་བྱའི་གཙོ་བོར་བྱས་ནས་སྟོན་པའི་སྡེ་སྣོད། ཡུལ་རྒྱས་འབྲིང་བསྡུས་གསུམ་ལྟ་བུ། ༼དུང་དཀར་ཚིག་མཛོད་ཆེན་མོ་༽ནས་བཏུས།
Socket AM2 མཐུད་ཁ་ནི AMD ཀུང་ཟིས་བཏོན་པའི CPU མཐུད་ཁ་ཞིག་ཡིན ། དེ་ལ་མཐུད་མཚམས་ཟངས་སྐུད་རྐང་པ 940ཡོད་པས་དར་ཁྱབ་ཤིན་ཏུ་ཆེ་ལ། མིག་སྔར་དེའི་སྐོར་གྱི་དམའ་རིམ་མཐུད་ཁའི་རིགས་ལ Sempron དང་། འབྲིང་རིམ་རིགས་ལ Atholn 64 དང་། མཐོ་རིམ་རིགས་ལ་Atholn 64x2དང་ཡང་ན Atholn 64FXབཅས་ཡོད། གཤམ་གྱི་རི་མོ་ག་པ་ནི་དེའི་དཔེར་མཚོན་རི་མོའོ།༼ རི་མོ་ག་པ ༽
ཇ་རྟའི་གནའ་ལམ་ནི་མི་ཚུལ་བསམ་བློ་ལས་འགོངས་པའི་ལམ་བུ་ཞིག་ཡིན། སྤྱི་བསྡོམས་བྱས་པ་ལྟར་ན། ཟི་ཁྲོན་ནས་ལྷ་སའི་དབར། ལམ་ཐག་རིང་ཚད་ལ་ཁྱོན་སྤྱི་ལེ་བཞི་སྟོང་བདུན་བརྒྱ་ལྷག་ཡོད་ཅིང་། ས་ཚུགས་དྲུག་ཅུ་ཉེ་ལ། གྲུ་ལ་ཐེངས་ང་གཅིག ཐག་ཟམ་ཐེངས་བཅོ་ལྔ། ལྕགས་ཟམ་བཅུ། རི་བོ་བདུན་ཅུ་དོན་བརྒྱད་སྒྲོལ་དགོས་པས། འགྲུལ་བཞུད་ཡོངས་ཟླ་གསུམ་བཞི་ཙམ་མ་ཕྱིན་ན་སླེབས་མི་ཐུབ།
དང་པོ་བླ་མ་མཆོག་བསྟེན་བཀའ་བཞིན་བསྒྲུབས། །བར་དུ་དཀའ་བ་སྤྱད་དེ་ཉམས་སུ་བླངས༌། །ཐ་མ་དགོངས་པ་དབྱེར་མེད་བརྒྱད་སྲོལ་ཟིན། །མཚུངས་མེད་བླ་མའི་ཞབས་ལ་ཕྱག་འཚལ་ལོ། །དྲུག་པ་རྟོགས་པའི་ཡེ་ཤེས་རང་རྒྱུད་ལ་སྐྱེད་པའི་ཐབས་ཐམས་ཅད་ཀྱི་མཐར་ཐུག་པ། བྱིན་རླབས་ཀྱི་འཇུག་སྒོ་བླ་མའི་རྣལ་འབྱོར་གྱི་ཁྲིད་ཡིན། དེ་ཡང་སྤྱིར་ཆོས་ཡང་དག་པ་ཞིག་ཉམས་སུ་ལེན་ན། དང་པོར་མཚན་ཉིད་ཐམས་ཅད་དང་ལྡན་པའི་བླ་མ་དགེ་བའི་བཤེས་གཉེན་ཡང་དག་པ་ཞིག་བཙལ་ཏེ། དེས་ཅི་གསོང་སྒྲུབ་པ་དང་སངས་རྒྱས་དངོས་ཀྱི་འདུ་ཤེས་ཀྱིས་སྙིང་ཐག་པ་ནས་གསོལ་བ་འདེབས་པ་ནི་གལ་ཆེ་སྟེ། མདོ་ལས་ཀྱང༌། དོན་དམ་པ་ནི་དད་པས་རྟོགས་པར་བྱ་བ་ཡིན་ནོ། །ཞེས་གསུངས། དེ་བཞིན་དུ་ཇོ་བོ་རྗེ་ལྷ་གཅིག་གི་ཞལ་ནས་ཀྱང༌། གྲོགས་དག་བྱང་ཆུབ་མ་ཐོབ་བར་དུ་བླ་མ་དགོས་པས་བཤེས་གཉེན་དམ་པ་བསྟེན། །གནས་ལུགས་མ་རྟོགས་བར་དུ་ཐོས་པ་དགོས་པས་བླ་མའི་གདམས་ངག་ཉོན། །བདེ་བ་ཐམས་ཅད་བླ་མའི་བྱིན་རླབས་ལགས་པས་དྲིན་དུ་གཟོ་བརམཛོད། །ཅེས་དང༌། དགེ་བཤེས་ཁ་རག་སྒོམ་ཆུང་གི་ཞལ་ནས། བླ་མ་འཇིག་རྟེན་དང་འཇིག་རྟེན་ལས་འདས་པའི་དངོས་གྲུབ་ཐམས་ཅད་ཀྱི་བྱེད་པ་པོར་ངོ་ཤེས་དགོས་ཞེས་དང༌། སྡེ་སྣོད་གསུམ་ཤེས་ཀྱང་བླ་མ་ལ་མོས་གུས་མེད་ན་ཕན་མེད། ཅེས་གསུངས། ཁྱད་པར་གསང་སྔགས་རྡོ་རྗེ་ཐེག་པའི་ཐམས་ཅད་ནི། བླ་མ་ཁོ་ན་གལ་ཆེ་བ་ཡིན་པས། བླ་མའི་རྣལ་འབྱོར་སྒོམ་པ་ཡང་རྒྱུད་སྡེ་ཐམས་ཅད་ནས་གསུངས་ཤིང༌། དེ་ཉིད་བསྐྱེད་རྫོགས་སྒོམ་པ་ཐམས་ཅད་ལས་ཀྱང་ལྷག་པར་གསུངས་ཏེ། རྒྱུད་ལས། གང་གིས་བསྐལ་པ་བྱེ་བ་རུ། །ལྷ་སྐུ་འབུམ་ཕྲག་བསྒོམས་པ་ལས། །བླ་མ་སྐད་ཅིག་དྲན་པ་མཆོག །ཅེས་གསུངས། ཡར་དགོས་རང་བཞིན་རྫོགས་པ་ཆེན་པོ་སྙིང་ཐིག་རྡོ་རྗེ་སྙིང་པོའི་ཐེག་པ་འདི་ལས་ནི། ཐེག་པ་འོག་མ་ལྟར་རྟོག་སྤྱོད་དང་གཏན་ཚིགས་ལ་སོགས་པའི་སྒོ་ནས་ཟབ་མོའི་དོན་གཏན་ལ་འབེབས་པ་ཡང་མ་གསུངས། རྒྱུད་སྡེ་འོག་མ་ལྟར་ཐུན་མོང་གི་དངོས་གྲུབ་ལ་བརྟེན་ནས་མཐར་ཐུག་མཆོག་ལ་སྦྱོར་བར་ཡང་མ་གསུངས། རྒྱུད་སྡེ་གོང་མ་གཞན་ལྟར་དབང་གསུམ་པའི་ཡེ་ཤེས་ལ་བརྟེན་ནས་དན་གྱི་ཡེ་ཤེས་ངོ་སྤྲོད་པ་ཡང་རྩ་ལ་དུ་བཏོན་ནས་མ་གསུངས་ཏེ། བརྒྱུད་པ་གསེར་གྱི་ཉག་ཐག་ལ་དམ་སེལ་གྱི་གཡའ་ཡིས་མ་གོས་པའི་རྟོགས་པ་མཆོག་ལྡན་གྱི་བླ་མ་ཁོ་ན་ལ། སངས་རྒྱས་དངོས་ཀྱི་འདུ་ཤེས་བཞག་ཡིད་ཁྱེད་ཤེས་ཀྱིས་མོས་གུས་དྲག་པོས་གསོལ་བ་འདེབས་པ་ལ་བརྟེན་ནས་ཐུགས་ཡིད་དབྱེར་མེད་དུ་འདྲེས་ཏེ། བྱིན་རླབས་འཕོ་བའི་སྟོབས་ཀྱིས་རྟོགས་པ་རྒྱུད་ལ་སྐྱེ་བར་བཞེད་པ་ཡིན་ཏེ་སྔར་དྲངས་པ་ལྟར། དོན་དམ་ལྷན་ཅིག་སྐྱེས་པའི་ཡེ་ཤེས་ནི། །ཚོགས་བསགས་སྒྲིབ་པ་དག་པའི་ལག་རྗེས་དང༌། །རྟོགས་ལྡན་བླ་མའི་བྱིན་རླབས་ཁོ་ན་ལས། །ཐབས་གཞན་བསྟེན་པ་རྨོངས་པར་ཤེས་པར་བྱ། །ཞེས་དང༌། ས་ར་ཧས་ཀྱང༌། བླ་མས་སྨྲས་པ་གང་གི་སྙིང་ཞུགས་པ། །ལག་པའི་མཐིལ་ན་གནས་པའི་གཏེར་མཐོང་འདྲ། །ཞེས་གསུངས། དེ་བཞིན་དུ་ཀུན་མཁྱེན་ཆོས་ཀྱི་རྒྱལ་པོས་སྒྱུ་མ་ངལ་གསོ་ལས་ཀྱང༌། བསྐྱེད་རིམ་དང་རྫོགས་རིམ་སྒོམ་པ་ལ་སོགས་པ་རྣམས་ནི་རང་རང་གི་ལམ་གྱི་ངོ་བོ་དེས་མི་གྲོལ་ཏེ། དེ་ཡང་སྤྱོད་པ་དང་བོགས་འདོན་སོགས་ལ་བརྟེན་པ་ཡིན། བླ་མའི་རྣལ་འབྱོར་ནི་རང་གི་ངོ་བོ་འདི་ཁོ་ནས་གནས་ལུགས་ཀྱི་རྟོགས་པ་རྒྱུད་ལ་སྐྱེས་ཏེ་གྲོལ་བ་ཡིན་པས་ན། ལམ་ཐམས་ཅད་ལས་བླ་མའི་རྣལ་འབྱོར་ཟབ་པ་ཡིན། །ཞེས་གསུངས། དེ་སྐད་དུ། དམ་ཚིག་བཀོད་པའི་རྒྱུད་ལས་ཀྱང༌། །མཚན་དང་དཔེ་བྱད་ལྡན་པའི་ལྷ། །བསྐལ་པ་འབུམ་དུ་བསྒོམ་པ་བས། །བླ་མ་སྐད་ཅིག་དྲན་པ་མཆོག །བསྙེན་སྒྲུབ་བཟླས་པ་ས་ཡ་བས། །བླ་མའི་གསོལ་འདེབས་ལན་གཅིག་མཆོག་ཅེས་དང༌། ཨ་ཏི་བཀོད་པ་ལས། དྲིན་དང་ལྡན་པའི་བླ་མ་དེ། །སྤྱི་བོའི་གཙུག་གམ་སྙིང་གི་དཀྱིལ། །ཡན་ལག་མཐིལ་དུ་གང་བསྒོམས་པ། །སངས་རྒྱས་སྟོང་གི་དངོས་གྲུབ་ཀྱང༌། །གང་ཟག་དེ་ཡིས་འཛིན་པར་འགྱུར། །ཞེས་དང༌། རྗེ་རྒོད་ཚང་བའི་ཞལ་ནས། བླ་མའི་རྣལ་འབྱོར་བསྒོམ་པ་ན། །སྐྱོན་ཟད་ཡོན་ཏན་རྫོགས་པར་འགྱུར། ཞེས་དང༌། བསྐྱེད་རིམ་བསྒོམ་པ་མང་ལགས་ཀྱང༌། །བླ་མ་སྒོམ་པའི་གོང་ན་མེད། །རྫོགས་རིམ་བསྒོམ་པ་མང་ལགས་ཀྱང༌། །བློ་ཁེལ་ལིང་བསྐྱུར་གོང་ན་མེད། །ཅེས་གསུངས། དེ་བཞིན་དུ་འབྲི་གུང་སྐྱོབ་པའི་རིན་པོ་ཆེས་ཀྱང༌། བ་ལམ་སྐུ་བཞིའི་གངས་རི་ལ། །མོས་གུས་ཀྱི་ཉི་མ་མ་ཤར་ན། །བྱིན་རླབས་ཀྱི་ཆུ་རྒྱུན་མི་འབེབས་པས། །སེམས་མོས་གུས་འདི་ལ་ནན་ཏན་མཛོད། །ཅེས་དང༌། རྗེ་བཙུན་རང་རིག་རས་པའི་ཞལ་ནས་ཀྱང༌། རྗེ་ལ་གསོལ་བ་མི་འདེབས་པའི། །མི་རྟོག་ཡེ་ཤེས་འདོད་པ་དེ། །བྱང་བསྟན་ཕུག་པར་ཉི་སྒུག་འདྲ། །སྣང་སེམས་འདྲེས་དུས་དེ་ལ་མེད། །ཅེས་གསུངས། དེས་གནས་ལུགས་མ་བཅོས་པའི་རྟོགས་པ་རྒྱུད་ལ་སྐྱེ་བ་ནི། མོས་གུས་བླ་མའི་རྣལ་འབྱོར་ཁོ་ན་ལ་བརྟེན་ནས་རྒྱུད་ལ་སྐྱེ་བ་མ་གཏོགས་ཐབས་གཞན་གང་གིས་ཀྱང་རྟོགས་མི་ནུས་པས་ན། རྗེ་ནཱ་རོ་པ་ཡང༌། ཐེག་པ་གསུམ་ལ་མཁས་པའི་པཎྜི་ཏར་གྱུར། མུ་སྟེགས་ཀྱི་རྒོལ་བ་ཐབས་ཅད་ཚར་བཅད་དེ། བི་ཀྲ་མ་ཤཱི་ལའི་བྱང་སྒོ་སྲུང་བའི་པཎྜི་ཏ་མཛད་པའི་དུས་སུ་ཡང༌། ཡེ་ཤེས་ཀྱི་མཁའ་འགྲོ་མས་ཁྱོད་ཚིག་ལ་མཁས་པ་ཡིན་གྱི། དོན་ལ་མཁས་པ་མ་ཡིན་པས་ན། ད་དུང་ཡང་བླ་མ་བསྟེན་དགོས་སོ་ཞེས་ལུང་བསྟན་པ་ལྟར། དཀའ་བ་དུ་མའི་སྒོ་ནས་ཏེ་ལོ་པ་བསྟེན་པའི་ཚེ། ཏེ་ལོ་པའི་ཞལ་ནས། འདི་ཙམ་བསྟན་ཡང་མི་གོ་བ་ཞེས་གསུངས་ཏེ་མཆིལ་ལྷམ་གྱིས་དཔྲལ་བར་བསྣུན་པས་གནས་ལུགས་ཀྱི་རྟོགས་པ་སྐྱེས་ཏེ་བླ་མ་དང་དགོངས་པ་མཉམ་པར་གྱུར་པ་དང༌། སློབ་དཔོན་འཕགས་པ་ཀླུ་སྒྲུབ་ཀྱིས་ངར་སྣབས་ཅིག་དོར་བ་ཀླུའི་བྱང་ཆུབ་ཀྱིས་ཙེན་གྱིས་བླངས་ནས་ལོངས་སྤྱད་པས་མཆོག་གི་དངོས་གྲུབ་ཏོབ་པར་བཤད་པ་དང༌། དེ་བཞིན་དུ་རིག་འཛིན་འཇིགས་མེད་གླིང་པའི་ཞལ་ནས་ཀྱང༌། ཁོ་བོས་ཀྱང་རྒྱལ་བ་གཉིས་པའི་གསུང་རབ་མཐོང་ནས། སངས་རྒྱས་དངོས་ཀྱི་འདུ་ཤེས་བཅོས་མ་མ་ཡིན་པ་རྒྱུད་ལ་སྐྱེས་ཏེ་ཕུར་ཚུགས་སུ་གསོལ་བ་བཏབ་པས། ཡེ་ཤེས་ཀྱི་སྐུས་རྗེས་སུ་བཟུང་སྟེ་རང་བྱུང་གི་རྟོགས་པ་རྒྱུད་ལ་སྐྱེས། དུས་དེ་ནས་བཟུང་སྟེ་ཞུ་བ་པོ་བརྒྱ་ཕྲག་ཐལ་བ་ལ་ཁྲིད་བཏབ་པ་ཡིན་ཏེ། བརྩོན་འགྲུས་ཅན་འཇིག་རྟེན་པའི་བསམ་གཏན་ལས་ན་མ་འཕར། ཤེས་རབ་ཅན་རྟོག་དཔྱོད་ཀྱི་ཕྱོགས་སུ་འཆོར། དོན་དམ་པའི་རྟོགས་ཚུལ་མོས་གུས་ཀྱི་སྲང་ལ་ཐེབ་པ་ཤ་སྟག་བྱུང་ངོ༌། །ཞེས་གསུངས། དེ་བཞིན་དུ་ལོ་ཆེན་བཻ་རོ་ཙ་ན་རྒྱལ་མོ་ཙ་བའི་རོང་དུ་སྤྱུགས་པའི་ཚེ། སྤྲང་རྒན་མི་ཕམ་མགོན་པོ་ཞེས་བྱ་བ་རྒན་པོ་ལོ་བརྒྱད་ཅུ་འགྲོ་བ་ཤིན་ཏུ་རྒས་ཤིང་འཁོགས་པ་ཞིག་ལ། སྒོམ་ཐག་ལུས་ལ་བཅིངས། སྒོམ་རྟེན་སྐེད་ལ་བཙུགས་ཏེ་བྱིན་རླབས་བླ་མའི་ལམ་ཁྱེར་འདི་བསྟན་པས། ཀ་དག་ཁྲེགས་ཆོད་ཀྱི་དགོངས་པ་མ་ནོར་བ་རྒྱུང་ལ་སྐྱེས་ཏེ་ལུས་རྡུལ་ཕྲན་དུ་དེངས་ནས་སངས་རྒྱས་པ་སོགས་ཡིན་པས། འདི་ལས་ལྷག་པའི་ཟབ་ལམ་ནི་ཐེག་པ་རིམ་པ་དགུའི་ཆོས་ཞལ་བསྡུར་ཀྱང་མི་རྙེད་དེ་མིང་དུ་སྔོན་འགྲོར་བཏགས་ཀྱང༌། དོན་དུ་དངོས་གཞིའི་ལམ་ཐམས་ཅད་ཀྱི་གནད་འགག་མཐར་ཐུག་པ་དེ་ཡིན་པས། དུས་དང་ཐམས་ཅད་དུ་འདི་ཁོ་ན་ལ་ཉམས་ལེན་གྱི་མཐིལ་བཅོས་ན། ཉམས་ལེན་གཞན་ཅི་ཡང་མེད་ཀྱང་རུང་བ་ཡིན་པས་སྙིང་ཐག་པ་ནས་འབད་པ་ཅི་ནས་ཀྱང་གལ་ཆེའོ། །དེ་ལྟ་བུའི་ཟབ་ལམ་བླ་མའི་རྣལ་འབྱོར་དེ་ཉིད་ཉམས་སུ་བླང་བ་ལ་དོན་གསུམ་སྟེ། ཚོགས་ཞིང་གསལ་གདབ་པ། ཡན་ལག་བདུན་པ་འབུལ་བ། ཕུར་ཚུགས་སུ་གསོལ་བ་གདབ་པ་ལས།
པེ་ཅིན་གྱི་མཚན་མོའི་གློག་འོད་ཆེམ་ཆེམ་འཕྲོ་ཞིང་། པེ་ཅིན་གྱི་མི་རྣམས་ཀྱི་སྣང་བརྙན་རབ་རིབ་གཡོ། གཞུང་ལམ་དུ་རླངས་འཁོར་གྱི་ཚོགས་ནི་འོད་ཀྱི་གཙང་བོ་དང་མཚུངས་ཤིང་། གཙང་བོ་དེའི་གཞུང་དུ་འདོད་ཆགས་དང་ཞེ་སྡང་། གཏི་མུག་གི་ཉོན་མོངས་ལ་འཇགས་པ་མེད་པར་བཞུར་བ་དང་། འདོད་ཡོན་གྱི་ཁ་དོག་སྣ་ཚོགས་འཚེར་བཞིན་མཚན་གཞུང་རིང་མོའི་གཏིང་རུམ་དུ་སྙེག འདི་རུ་རྒྱང་ལ་ལྟ་དུས་མཐོང་ལམ་དུད་སྨུག་གིས་བསྒྲིབས་ཤིང་། གནམ་ལ་ལྟ་དུས་མགོ་བོ་ཁང་བརྩེགས་ལ་ཐོགས་འགྲོ། འདི་ནི་གོ་ལ་རིལ་མོ་འདིའི་སྒང་དུ་འདུ་འགོད་འཁྲུག་ཤོས་ཀྱི་གྲོང་ཁྱེར་ཆེན་པོ་གཅིག་ཡིན་ཏེ། འདི་རུ་མི་གྲངས་བྱེ་བ་གཉིས་ལྷག་གིས་འཚོ་ཐབས་འཛིན། འདི་རུ་རླངས་འཁོར་ཆེ་ཆུང་ས་ཡ་དྲུག་ལྷག་ལམ་དུ་རྒྱུགས། འདི་ནི་པེ་ཅིན་དེ། འདི་ནི་ང་སྐྱེད་འཚར་བྱུང་སའི་མཐོ་སྒང་གི་གྲོང་ཚོ་ དེ་དང་གཏན་ནས་མི་འདྲ་བའི་འཇིག་རྟེན་ཞིག་རེད་ཨང་།
མི་ཚོགས་འདུ་ལོངས་སྟོན་ཁའི་རླུང་ལྟར་འཚུབས༎ མོ་ཊ་འགྲོ་བསྐྱོད་གྲོག་མའི་ཚང་བཞིན་བརྡོལ༎ ཁང་བརྩེགས་མཐོན་པོ་གནམ་གྱི་ཀ་བ་སྙེགས༎ གྲོང་ཁྱེར་འདི་ཡི་ལྟད་མོ་བརྗོད་ལས་འགངས༎
འཛམ་གླིང་དམངས་གཙོའི་ལམ་གྱི་སྔོན་གཤེགས་པ།། རྒྱལ་ཁབ་འདི་ཡི་གྲོས་ཚོགས་གོང་མ་ཡི།། མཐུས་མི་གསུམ་བརྒྱ་དྲུག་ཅུ་རྩ་དྲུག་པོ།། ལོ་རེར་ངེས་ཅན་ཚོགས་ཐེངས་གཉིས་རེ་འདུག
དབུ་མ་རང་རྒྱུད་པ་རྣམས་ཀྱིས་བདེན་པར་གྲུབ་པ་སོགས་ལྔ་ནི་ཐ་སྙད་དུ་མི་བཞེད་ཀྱང་། རང་གི་མཚན་ཉིད་ཀྱིས་གྲུབ་པ་སོགས་གསུམ་ཐ་སྙད་དུ་གྲུབ་པར་བཞེད་ལ། དབུ་མ་ཐལ་འགྱུར་བས་ནི་བདེན་པར་གྲུབ་པ་སོགས་དང་རང་གི་མཚན་ཉིད་ཀྱིས་གྲུབ་པ་སོགས་དོན་གཅིག་པར་བཞེད་པས། འདུས་བྱས་དང་འདུས་མ་བྱས་ཀྱི་ཆོས་ཐམས་ཅད་ལ་རང་གི་མཚན་ཉིད་ཀྱིས་གྲུབ་པ་ཐ་སྙད་ཙམ་ཡང་མི་བཞེད་དོ། །༼དུང་དཀར་ཚིག་མཛོད་ཆེན་མོ་༽ལས་བཏུས།
འདི་ལ་འགའ་ཞིག་གིས་ཆང་གི་ནང་དུ་གསེར་བླུགས་པ་ཞིག་ཡིན་ཟེར་བ་ཡོད་ཀྱང་དེ་ལྟར་མིན་། གསེར་སྐྱེམས་ནི་ཞལ་སྐྱེམས་ཞེས་པའི་དོན་ཏེ་། རྒྱལ་པོའི་ཞལ་ལ་གསེར་ཞལ་དང་། བཀའ་ཡིག་ལ་གསེར་ཡིག་ཅེས་འབོད་པ་ལྟ་བུའི་ཞེ་སའི་ཚིག་ཡིན་།
བོད་ཀྱི་ཟ་ཆ་ནི་ས་མཚམས་ཀྱི་ས་ཆ་གཞན་དང་མི་འདྲ་བར་བོད་ཀྱི་ཐོན་འཁུངས་གཙོ་བོ་“ནས་”ཡིན་ཞིང་། “ནས་”བརྔོས་ཏེ་ཐགས་ནས་ཕྱེ་མ་བཟོས་ནས་རྩམ་པ་ཆགས་པ་དང་ རྩམ་པ་ནི་བོད་ཀྱི་ཟ་ཆ་གཙོ་བོ་ཞིག་ཡིན།
གཞུང་ཚད། བསྟན་བཅོས་ཀྱི་དབུ་ནས་མཆོད་བརྗོད་དང་བརྩམ་པར་དམ་བཅའ་བཅས་ཤློ་ཀ་གཉིས་དང་རྐང་པ་གཅིག མཇུག་གི་བསྟན་བཅོས་བརྩམས་པའི་དགོས་ཆེད་དང་ཁེངས་སྐྱུང་། བཟོད་གསོལ། དགེ་བསྔོ་བཅས་སྟོན་བྱེད་ཀྱི་ཤློ་ཀ་བཞི་མ་གཏོགས་པར་གཞུང་ཚད་ཤློ་ཀ་སུམ་ཅུ་སོ་བདུན་ཡིན་ནོ། །
ཕ་སའི་དག་ཞིང་དམྱལ་ཁམས་ལ་བསྒྱུར་བའི།། སྐྱོ་གདུང་མཆི་མས་གདོང་རིས་བརླན་པའི་གཏམ།། གྲོས་ཚོགས་འོག་མའི་མཇལ་འཕྲོད་ཁང་བཟང་དུ།། མ་ལྷག་མ་ཆད་བདེན་པའི་ལམ་ནས་བརྗོད།།
དུས་ཀྱི་རྒྱལ་མོའི་བཀོད་སྒྲིག་བཙན་པོའི་འོག། ཞེ་ཆགས་སེམས་ཀྱི་ཁྱེའུ་ངུ་བཞིན་དུ༎ གྱེས་མཇལ་བྱས་པའི་དགོད་སྒྲའི་འཛུམ་ཀོང་གསེབ༎ དལ་གྱིས་འབབ་པའི་མིག་ཆུ་ངང་གིས་འཁྱིལ༎
ཁོང་གི་ཆོས་སྲིད་ཀྱི་མཛད་བཟང་ཀུན་ཏུ་ཁྱབ་པའི་མཐུ་ལ་བརྟེན་ནས་དགའ་ལྡན་ཚེ་དབང་དཔལ་བཟང་གིས་མངའ་རིས་ལ་དྭགས་ས་ཁུལ་ལ་དཔུང་འཇུག་གིས་དབང་ཏུ་བསྡུས་ཏེ་བོད་ཁམས་ཞི་བདེ་དང་ཆོས་སྲིད་བརྟན་བརླིང་བྱུང༌།
མོ་ལོ་དྲུག་ལ་བུད་ནས་རང་ཡུལ་གྱི་སློབ་ཆུང་གི་སྒོ་ཐེམ་འགྲིམས་ཤིང་ཤེས་རིག་ཡོན་ཏན་སོགས་འཛམ་གླིང་ཧྲིལ་བོར་བལྟ་བའི་མིག་མདུན་གྱི་ཡོལ་རས་ཐོག་མ་ཡང་དེ་ནས་ཕྱེས། སྙན་ལ་འགྱུར་ཁུག་ཚང་ཞིང་སྦོམ་ལ་ལྷོད་ཆ་དོད་པའི་གླུ་སྐད་ཅིག་སྟེ་ནམ་རྒྱུན་ཟུར་དང་གཞོགས་ནས་དབྱངས་རྟ་ངེས་པ་མེད་པའི་ཕུ་བོ“པད་མའི”གླུ་སྒྲ་དེ་ནི་མོ་རང་གི་འཇིག་རྟེན་འཚོ་བའི་གདམ་གསེས་ལ་ལམ་སྟོན་ཞིག་གམ། གླུ་གར་རིག་གནས་ལ་སེམས་ཁ་ཕྱོགས་པའི་བག་ཆགས་འཐུག་པོ་འདིང་བྱེད་ཡིན་ཞེས་བཤད། རེད་དེ་ད་དུང་ལུས་འདུག་པ་ནི་བགྲང་ན་ཡན་ལག་བརྒྱད་པོ་ཚང་བ་ཞིམ་མངར་རོ་བྲོ་ལྡན་པའི་གངས་ཆབ་བསིལ་མ་དང་། མར་རྩམ་ཐུད་ཆུར་སོགས་གདོང་དམར་བོད་ཀྱི་ཁྱད་ལྡན་ཟས་རིགས་རྣམས་ནི་ཚངས་སྲས་བུ་མོའི་མགྲིན་ལ་འཕྱ་ཞེས་རྒན་པས་བསྟོད་ན་རུང་ཞིང་སྨྱུག་མ་གླིང་བུའི་གདངས་ལ་འགྲན་ཞེས་གཞོན་པས་བསྔགས་ན་རིན་པའི་བུ་མོ་འདིའི་གླུ་སྐད་སྙན་མོ་གྲུབ་པའི་ཆ་རྐྱེན་གལ་ཆེན་ཞིག་ལོས་ཡིན། རིམ་པར་གླུ་གར་རིག་གནས་ཀྱི་ཐེམ་རྐས་བརྒྱུད་དེ༢༠༠༧ལོར“ལྷ་སའི་རི་བོ་ཐང་ལྷའི”གླུ་གར་ཁང་དུ་གླུ་གར་སྒྱུ་རྩལ་ལ་བྱང་ཆ་དང་གོམས་འདྲིས་ཡོད་པའི་དགེ་རྒན་འགའ་བསྟེན་ཏེ་ཉེ་རབས་དང་དེང་རབས་ཀྱི་གླུ་གར་སྒྱུ་རྩལ་དང་ཟློས་གར་རིག་གནས་རྣམས་ལ་ཅི་ནུས་གང་ལྕོགས་ཀྱིས་འབད་འབུངས་བགྱིས། གཞུང་དྲང་གི་གཤིས་རྒྱུད་འཇམ་པོ་དེ་དང་མཛེས་ཡག་གི་ལུས་གཟུགས་ངག་གདངས་དག་གིས་གླུ་ཁང་དེའི་ཕྱོགས་ཡོངས་ཀྱི་སྐུ་མགྲོན་ཚོའི་དགའ་བསུ་དང་བསྟོད་ར་མངོན་དང་ཤུགས་ནས་ཐོབ་པས་བུ་མོ་ཁོ་ལ་མཚོན་ན་མི་ཚེའི་གདམ་གསེས་ཀྱི་མདུན་ལམ་ཡངས་པོར་ཕྱེ་བའི་གྲུབ་ཆ་གཙོ་བོ་ཞིག་ཀྱང་གྱུར་ཡོད། ཡིན་ནའང་དཀའ་སྡུག་གི་རིམ་པ་གཏན་ནས་མ་བརྒྱུད་པར་ཁད་ཀྱིས་བདེ་མོ་གོ་གནས་དེ་རུ་བུད་སོང་བ་ཞིག་ག་ལ་ཡིན་ཏེ། དེའི་བར་དུ་འཚོ་བ་དང་གནས་མལ་སོགས་ཕྱོགས་མང་པོ་ཞིག་ནས་དཀའ་ཁག་གི་ཁུར་བོ་ཐོད་ཀྱིས་བསུས་ཤིང་སྐྱོ་གདུང་གི་འགག་འཕྲང་རྐང་པས་བསྒྲོད་དེ་འབད་བརྩོན་གྱི་ལམ་བུ་ཨུ་ཚུགས་ཀྱིས་བསྙེགས་ཡོང་ནས་དེ་རིང་གི་ལམ་ཁ་འདིར་ཐོན་འདུག ཉིན་མཚན་གྱི་རེས་མོ་ཡུན་གྱིས་བཞུད་ནས༢༠༠༨ལོ་ཐོན་དུས“རྒྱ་ནག་ཁྲུང་ཆེན་ལྷོ་ནུབ་སློབ་གྲྭ་ཆེན་མོའི་རོལ་དབྱངས་སྡེ་ཁག”ཏུ་ཞུགས་ནས་བཙན་གྱིས་བསྒྲིགས་ཤིང་ཧོབ་ཀྱིས་བཀུག་པའི་གླུ་དང་དབྱངས་རྟ་རྣམས་རྒྱབ་ཏུ་བཞག་ཅིང་གཡས་སུ་འཕངས་ཏེ་གོ་རིམ་ཅན་གྱི་གླུ་དབྱངས་རིག་གནས་ལ་ཕྱོགས་མགོ་བརྩམས། དེའི་སྐབས་སུ“ཁྲུང་ཆེན་ན་གཞོན་གླུ་གར་སྒྱུ་རྩལ་འགྲན་ཚོགས”སུ་ཞུགས་ཤིང་ངོ་བསྟོད་ལྐོག་རྫོངས་མི་ཕོག་ཅིང་རང་གི་གཉུག་གཤིས་ཀྱི་ཁྱད་ནུས་ལས་ཨང་རིམ་གྱི་རྟགས་ཐམ་ཐོབ་པའི་སྟེགས་བུ་མཚར་དུ་སྡུག་པ་དེ་ནས་ཨང་གཉིས་པའི་བྱ་དགའ་ཐོབ། ཞིབ་མོར་བསམས་ན་ནོར་གནག་དང་ནས་གྲོའི་གྲིབ་མ་འགྲོགས་ནས་ལག་ཆགས་པའི་བོད་མོ་གཤའ་མ་ཞིག་མི་རིགས་དང་གོམ་གཤིས་མི་གཅིག་པའི་ཡུལ་ཁག་གང་ཞིག་ཏུ། ན་གཞོན་སྟོང་ཕྲག་མང་པོའི་འཚུབ་ཁའི་བར་ནས། མིག་རྡོ་འབུམ་ཁྲག་ས་ཡའི་གཤིབ་སྡུར་དཀྱིལ་ནས། གོ་ལ་ཧྲིལ་བོའི་འཕྲིན་ལམ་ཡངས་པོར་ཨང་རིམ་གཉིས་པའི་བྱ་དགའ་ཞིག་བླངས་སོང་བ་འདི་སུ་ཚང་གི་གཟི་བརྗིད་ཅིག་དང་གང་ཚང་གི་ང་རྒྱལ་ཞིག་ཀྱང་བརྩི་ལོས་ཆོག་སྙམ་བྱུང་། གཞན་ད་དུང་ལོ་དེ་ལ་ལྷ་སར་བསྡུས་པའི་བུན་ཁྲོན་ས་འགུལ་རོགས་སྐྱོར་གླུ་དབྱངས་དགོང་ཚོགས་དང༢༠༠༩ལོའི་མཚོ་སྔོན་ཇོ་མོ་གླང་མའི་གཟི་འོད་དང་ལོ་སར་དགུང་ཚོགས། ༢༠༡༠ལོའི་སི་ཁྲོན་ཁྲིན་ཏུར་བསྡུས་པའི་ཡུལ་ཤུལ་ས་འགུལ་རོགས་སྐྱོར་གླུ་དབྱངས་ཚོགས་པ་སོགས་སུ་ཞུགས་ནས་སྙན་ལ་མཐོ་བའི་གླུ་ངག་གིས་སྐྱོ་བའི་མགོ་མནན་ཞིང་ཕྲ་ལ་འཇེབས་ཀྱི་འགྱུར་ཁུག་གིས་སྡུག་གི་སེམས་གསོས་པ་སོགས་ལྟོས་བཅས་ཀྱིས་བཤད་ན་ཡོད་དང་ཡོད་ངེས་པ་རེད། “ནག་ཆུ་སྐོར་བྲོ”ཞེས་པའི་ཟེར་སྡེར་དེ་ནི་ཁོ་མོས་མི་ཡུལ་ལ་བཞག་པའི་ཆེས་ཐོག་མའི་ལེགས་སྐྱེས་ཡིན་གཤིས་ཁོ་མོར་མཚོན་ན་མིའི་གྲལ་ནས་མགོ་བོ་བཀྱགས་པའི་ནམ་ལངས་སྐར་མ་རེད་ཅེས་བརྗོད་ཆོག དེའི་འཕྲོས་ནས“གནས་མཆོག་ལྷ་ས། སྐལ་བཟང་མེ་ཏོག དྲན་གླུ”སོགས་ཆེད་བསྒྲིགས་གླུ་སྡེར་འགའ་དང་། བོད་ཁུལ་གྱི་གླུ་ཡི་ཟེར་སྡེར་མང་པོར་གླུ་ངག་གི་འགྱུར་ཁུག་མངོན་མྱོང་ཞིང་མགྲིན་སྒྲ་ཡི་གདངས་དབྱངས་སྤེལ་མྱོང་བས་ཁ་མིན་དོན་གྱི་གྲགས་པ་ཁད་ཀྱིས་རྒྱས་དང་རྒྱས་བཞིན་པའི་སྒང་ཡིན། དེང་སྐབས་ཕ་སྐད་གཙང་མའི་གླུ་དབྱངས་ཆེད་སྒྲིག་བརྙན་འཁོར་གསར་བ་ཞིག་གྲ་སྒྲིག་བྱས་ཤིང་ད་ལོའི་ཟླ་བཞི་པར་ཚོང་རར་འགྲེམ་སྤེལ་བྱེད་རྩིས་ཡོད་པས་ལྷག་ཏུ་ན་གཞོན་གྱི་སྡེ་ནས་དགའ་བསུ་དང་བརྡབ་བསིག་གིས་བཞག་པའི་ཁེ་ཕན་འཐོབ་རྒྱུར་ཡིད་ཆེས་ཡོད། ཤེས་གསལ་ལྟར་ན། གླུ་ངག་གི་རིན་ཐང་ལས་བོད་ཁ་བ་ཅན་གྱི་རི་ཆུ་ནགས་གསུམ་དང་། ཁྱད་ཐོན་བླ་རུ་འཕགས་པ་རྣམས་སྒྲ་ཡིས་བཀུག་ཅིང་དབྱངས་ཀྱིས་བླངས་ཏེ་ཅི་ནུས་གང་ལྕོགས་ཀྱིས་ཞབས་འདེགས་སྒྲུབ་བཞིན་གླུ་རུ་ལེན་འདོད་པར་མ་ཟད། ཕ་ཡུལ་ཞིང་འབྲོག་དམངས་ཚོགས་ཀྱི་སྐྱ་ཆད་སྔོ་སྡུག་གི་གནས་བབ་དེ་ལ་སང་ཉིན་གྱི་གཟི་བྱིན་འབར་བའི་ཉི་མ་ཞིག་ཏུ་རེ་ནས་བྱིས་པ་སློབ་གྲྭར་ཞུགས་མ་ནུས་པ་དག་ལ་རྒྱབ་སྐྱོར་གང་ལྕོགས་སྒྲུབ་རྒྱུའི་འདུན་མ་དུང་དུང་བ་ཞིག་ཡོད་འདུག ཁོ་མོས“རང་ལ་མི་ལུས་ཀྱི་རྟེན་བཟང་བྱིན་པའི་དྲིན་ཕ་མ་གཉིས་ཀྱི་གཙོས་མི་ཚེ་འདིའི་མགོ་མཇུག་བར་གསུམ་ཀུན་ཏུ་རྒྱབ་སྐྱོར་དང་ཐུགས་ཁུར་གནང་བ་དག་ལ་སྙིང་ཁུང་རུས་པའི་གཏིང་ནས་བཀའ་དྲིན་ཆེ་ཞུས་པ་ཡིན”ཞེས་བཤད་པ་རེད།
《རྦ་བཞེད》ལས་ཐང་རྒྱལ་རབས་ཀྱི་རྒྱལ་ས་ཁྲང་ཨན་ནས་རྟ་པས་ཟླ་ལམ་གསུམ་གྱི་སར་ཡོད་པའི་བོད་ཀྱི་ས་ཆའི་འཁྲང་འགག་བཙན་པོ་ཞིག་ཡིན་པར་བཤད་པས་ས་གནས་གང་དུ་ཡོད་མེད་བརྟག་དགོས། ཀེར་ལེབ་སྒུར་གསུམ། ཀེར་ཀེར་མི་དང་། ལེབ་ལེབ་ས། སྒུར་སྒུར་ཕྱུགས་ཏེ་སྔར་བོད་ས་གནས་སྲིད་གཞུང་སྐབས་ཁྲལ་འུལ་འགེལ་སའི་ཡུལ་གསུམ།
སྔོན་གླེང་ཚིག་གསུམ། ཁོ་བོས་བྲིས་པའི་སྙན་ངག་ཐར་ཐོར་ཁག་ཅིག་ཕྱོགས་བསྡོམས་བྱས་པའི་དེབ་ཆུང་༼གངས་ལྷ་སྒེག་མོའི་སྤྱན་ཆབ༽དང༌། ༼གངས་ལྷ་སྒེག་མོའི་ངུ་རྒྱངས༽འདི་གཉིས། གྲོགས་པོ་འགའ་ཞིག་གིས་སྔ་ཕྱིར་བརྒྱུད་སྐུལ་གནང་བས་སེམས་ཤུགས་བསྐྱར་མ་ཞིག་འཕར་ནས་གློག་ཀླད་དུ་བསྡེབས་སྒྲིག་བྱས་པ་ཡིན། དེང་སང་གད་སྙིགས་ལྕགས་སྒམ་དང་ནོར་གླིང་ཁྱི་རྔ་ཡན་ཆད་ལ་སྙན་རྩོམ་དེབ་ཆུང་གིས་ཁྱབ་པའི་རྐྱེན་གྱིས་ཀློག་པ་པོ་མང་ཆེ་བ་ཞིག་སུན་སྣང་སྐྱེས་པའི་སྒང་དུ་མཁྲིས་པའི་ནད་ལ་ཞག་རྩིའི་ཞལ་ཏོག་ལྟར་འཚམས་པོ་རང་ཞིག་ཡོད་མེད་མི་ཤེས་མོད། གཅིག་བྱས་ན་བྱ་མེད་སར་ཀུ་རུས་ནམ་ཚོད་གཟུང་བའི་དཔེ་ལྟར། འཛམ་གླིང་རྒྱལ་ཁམས་གང་སར་ཡོད་པའི་བོད་ཀྱི་རྩོམ་རིག་སྤྱི་དང་ལྷག་པར་སྙན་ཚིག་ལ་དོ་སྣང་གནང་མཁན་མི་ཉུང་བ་ཞིག་ལ་ནད་ཐོག་སྨན་དང༌། དུས་ཐོག་ཆར་པའི་དཔེ་ལྟར། སྐབས་དང་དུས་ལ་འཁེལ་བའི་རྩོམ་དཔེར་གཟིགས་ས་ཞིག་ཏུ་འགྱུར་སྲིད་ཀྱང་སྙམ། སྙན་རྩོམ་འདི་དག་ཕལ་ཆེ་བ་དེ་སྔོན་དུས་དེབ་ཐོག་བཏོན་ཟིན་པ་ཤ་སྟག་ཡིན་ཞིང༌། དེ་དག་ལས་ཕལ་ཆེ་བ་ཞིག་ལ་ཀློག་པ་མི་ཉུང་བ་ཞིག་གིས་ཡིག་ངག་ཅི་རིགས་པའི་ཐོག་ནས་དགའ་གསུ་ཐོབ་མྱོང་བས། ཨ་ཁུ་སྟོན་པ་དོང་ཁ་ནས་ཐེངས་གཉིས་འཕག་པའི་གཏམ་རྒྱུད་ལྟར། སླར་ཡང་ཕྱོགས་བསྒྲིགས་ཀྱིས་དེབ་ཆུང་བེ་རི་འཇིགས་མེད་ཀྱི་སྙན་རྩོམ་དེབ་ཕྲེང་༼གངས་ལྷ་སྒེག་མོའི་སྤྱན་ཆབ་༽༡༩༩༦་་་༢༠༠༠དང༌། ༼གངས་ལྷ་སྒེག་མོའི་ངུ་རྒྱངས༽ ༢༠༠༡་་་༢༠༠༥ཞེས་བཏགས་ནས་བཏོན་ཁུལ་བྱས་པ་ཡིན། སྙན་ངག་ནི་རྩོམ་པ་པོའི་བསམ་བློའི་འོག་འགྱུ་དང་འགྲོགས་པའི་སྒྱུ་རྩལ་ཙམ་ཞིག་ཡིན་པས། གལ་ཏེ་མི་སྣ་སུ་ཞིག་གི་སྐྱོན་མཚང་དང་འབྲེལ་བའི་ངན་སྲོལ་ཐེར་འདོན་བྱུང་ཡོད་ན་དགོངས་དག་ཞུ་རྒྱུ་ལས། རྩོམ་པ་པོ་ལ་སྐུ་སྲུང་དང་དམག་སྡེ་གང་ཡང་མེད་པས་མཚོན་ཆའི་གཡུལ་སར་ནམ་ཡང་ཞུགས་རྩིས་མེད། སྙན་ངག་པ་ཤི་གསོན་གྱི་འགག་འཕྲང་གང་དུ་སླེབས་ཀྱང་སྨྱུ་གུ་འདི་ཉིད་ལ་མཚོན་ཆ་རང་གི་འདུ་ཤེས་བཟུང་ནས་བསམ་བློའི་གཡུལ་སར་ཞུགས་རྒྱུ་ལས་ཁ་གཡང་དང་བསྟོད་བསྔགས་ཀྱི་འཇའ་རིས་ལ་ནམ་ཡང་འཇུ་རྩིས་མེད། སྙན་ངག་ནི་སྒྱུ་རྩལ་བའི་སྟོང་འཆར་གྱི་རི་མོ་དང་འདྲེས་པའི་སྣང་བརྙན་ཙམ་ཡིན་པས་མིག་མཐོང་ལག་ཟིན་གྱི་བདེན་དཔང་དགོས་པའི་ངེས་པའང་མེད་ལ། སྙན་ངག་པའི་ཚོར་བའི་གཡང་ས་དང་སྨྱུ་གུའི་མཚོནརྩེར་མཆོང་ནུས་མཁན། གསེར་སྒྲོམ་རྒྱབ་ཏུ་ཁུར་བའི་གླང་ཆེན་གྱི་རུ་བསྟར་བསྒྲིགས་མཁན་སུ་ཞིག་ཡོད་ནའང་དེ་དག་ལ་ཕྱིར་ཀྱེད་དང་གཡོལ་ཐབས་དགོས་དོན་གང་ཡང་མེད། དེབ་འདིའི་ནང་གི་སྙན་ཚིག་མང་པོ་ཞིག་ལ་ཀློག་པ་པོ་མི་ཉུང་བ་ཞིག་གིས་སྔ་ཕྱི་རིམ་བརྒྱུད་ཀྱིས་ཡིག་ངག་གཉིས་ཐོག་ནས་ལེགས་གསོལ་གྱི་ཁ་གཡང་དང་བསྔགས་བརྗོད་ཐེངས་མང་འབྱོར་པའི་མ་ཕྱི་ཁག་མི་ཉུང་བ་ཞིག་རང་ལག་ཏུ་ཡོད་ཀྱང༌། རེ་ཞིག་དེ་དག་དེབ་ཆུང་འདིའི་ཐོག་བཀོད་མེད། ཁ་ཐེབས་མེད་པའི་གྲྭ་རྐྱང་ཉམ་ཆུང་ཞིག་གིས་སྟོབས་འབྱོར་ཁ་དྲག་དབང་ཤུགས་བཙན་པོའི་སྐྱེ་བོ་སུ་ཞིག་ཀྱང་མགུ་བ་བསྐྱེད་པའི་རེ་སྟོང་གི་རྨི་ལམ་ནམ་ཡང་གཏོང་ཐབས་མི་འདུག་པས། དེ་བས་དེབ་ཆུང་འདི་ཉིད་རིགས་མཐུན་ཉམ་ཆུང་ཐོས་པས་ཕྱུག་པའི་ཀློག་པ་པོ་ཚོར་ལེགས་སྐྱེས་སུ་ཕུལ་བ་ལྟར་བརྩེ་གཟིགས་གནང་ཞུ་དང༌། ལེགས་ཉེས་བླང་དོར་གྱི་དགོངས་འཆར་ཡང་ངེས་གནང་མཛད་རོགས། ཁ་དྲོ་བཀྲ་ཤིས། བེ་རི་འཇིགས་མེད་ཀྱིས་ 2005/12/15/ ཉིན་བྲིས། ཐུགས་རྗེ་ཆེ་ཞུ། ༼གངས་ལྷ་སྒེག་མོའི་སྤྱན་ཆབ་༽འདི་བཞིན་གློག་ཀླད་དུ་འཇུག་མཁན་དང་ཞུ་དག་གནང་མཁན་སོགས་འབྲེལ་ཡོད་ལྟོས་བཅས་ཀུན་ལའང་ཐུགས་རྗེ་ཆེ་ཞུ་རྒྱུ་ཡིན། གངས་ལྷ་སྒེག་མོའི་ངུ་རྒྱང༌། རྩོམ་པ་པོ། བེ་རི་འཇིགས་མེད་དབང་རྒྱལ། གློག་ཀླད་དུ་འཇུག་མཁན། ཐུབ་བསྟན་དང་བདེ་སྐྱིད། ཞུ་དག་གཏོང་མཁན། སྟག་བུ་ནམ་མཁའ། རོང་པོ་དཀོན་མཆོགདཔལ་ལྡན་རྣམ་རྒྱལ། བསོད་ནམས་རྡོ་རྗེ། རྒྱབ་ཤ་ཇུས་འགོད་པ། ཕུན་བཀྲ། པར་ངོས་ཇུས་འགོད་པ། བེ་རི་འཇིགས་མེད། དཔེ་བསྐྲུན་བྱ་ཡུལ། ལྡི་ལི་ཨ་ཆ་ན་པར་ཁང༌། པར་གཞི་དང་པོ། སྤྱི་ལོ་ ༢༠༠༥ ལོར་བསྒྲིགས། པར་ཐེངས་དང་པོ། ༢༠༠༦ ལོ་ཟླ་བ ༡ ནང་བརྒྱབ། འདོན་ཐེངས་དང་པོ་ཚར་གྲངས ༥༠༠ ཐམ་པ། དེབ་རེར། ཧིན་སྒོར་༥༠ ཨ་སྒོར་ ༢བེ་རི་འཇིགས་མེད་ཀྱི་སྙན་རྩོམ་དེབ་ཕྲེང་གསུམ་པ། གངས་ལྷ་སྒེག་མོའི་ངུ་རྒྱང༌། རྩོམ་པ་པོ། བེ་རི་འཇིགས་མེད་དབང་རྒྱལ། ༢༠༠༡ ། ༢༠༠༥
Template:Main 2014ལོའི་འཛམ་གླིང་བུམ་པའི་མཐའ་སྲུང་མགྲན་སྡུར་དེ་༢༠༡༡ལོའི་ཟླ་བ་༧པའི་ཚེས་༣༠ལ་Marina da Glóriaརུ་འགན་གཡུག་པའི་བྱེད་སྒོའི་ཐོག་ནས་གཏན་འཁེལ་བྱས་ཡོད།
༄༅ དཔལ་མཉམ་མེད་འགྲོ་མགོན་བཀའ་བརྒྱུད་པའི་ཆོས་འབྱུང་མདོར་བསྡུས་བཞུགས་སོ།། རབ་དཀར་གངས་རིའི་མུ་འཁྱུད་ཀྱིས་མཛེས་པའི་ལྗོངས་སུ་ངེས་དོན་སྒྲུབ་བརྒྱུད་ཀྱི་ཉི་མ་འདྲེན་པའི་ཤིང་རྟ་ཆེན་པོ་འགྲན་ཟླ་དང་བྲལ་བ་བཀའ་བརྒྱུད་རིན་པོ་ཆེའི་ཆོས་འབྱུང་མདོར་བསྡུས་སུ་བརྗོད་པ་ལ་གསུམ། ཐོག་མར་གང་ལས་བྱུང་བའི་ཁུངས་དང༌། དེ་ལས་བརྒྱུད་པའི་རྣམ་གྲངས་ཀྱི་བྱེ་བྲག་སོ་སོར་བཤད་པ། བཀའ་བརྒྱུད་ཀྱི་མཚན་འབྲེལ་བསྒྲིགས་ཤིང་ཁྱད་ཆོས་བསྡུས་ཚང་དུ་སྨོས་པའོ།། ཐུབ་བསྟན་ལྔ་བརྒྱའི་ཐ་མ་གངས་ཅན་གྱི་ཁྲོད་དུ་ཐེག་ཆེན་གསང་སྔགས་ཀྱི་སྒྲུབ་པ་འཛིན་སྐྱོང་སྤེལ་བའི་བཀའ་བརྒྱུད་ཆེན་མོ་བཀའ་སྲོལ་ཇི་ལྟར་བྱུང་ཚུལ་ནི། དེ་ཡང་གསང་བ་སྔགས་ཀྱི་བརྒྱུད་པ་སྟེ། འདི་ནི་ཐུན་མོང་ཙམ་དུ་འཕགས་ཡུལ་གྲུབ་བརྒྱའི་མེས་པོ་གྲུབ་པའི་དབང་ཕྱུག་ཏཻ་ལོ་པ་ཆེན་པོ་ཉིད་ཀྱི་ཞལ་ནས། ཀླུ་སྒྲུབ་ཙྭརླ་ལྭ་ཝ་པ།། སྐལ་བ་བཟང་པོ་ང་ཡི་ནི། །བཀའ་བབ་བཞི་ཡི་བླ་མ་ཡིན། །གསུངས་ཏེ། ཙྭརླ་པ་ལས་གཏུམ་མོ། ཀླུ་སྒྲུབ་ལས་སྒྱུ་ལུས་དང་འོད་གསལ། ལྭ་ཝ་པ་ལས་རྨི་ལམ། སུ་ཁ་སིང་རྡྀ་ལས་བར་དོ་དང་འཕོ་བའི་བཀའ་བབ་ཐོབ་སྟེ། སྔ་མ་ལ་ཕ་རྒྱུད་དང་ཕྱི་མ་ལ་མ་རྒྱུད་བཅས། ཕར་ཕྱིན་ཐེག་པའི་ལམ་ཡོངས་སུ་རྫོགས་པ་བསླབ་པའི་ཚུལ་བསྟན་ནས་ཕྱི་ནང་གི་རྒོལ་བ་ངན་པ་ཚར་བཅད་པ་སོགས་ཟླ་མེད་པའི་མཁས་པ་ཆེན་པོར་གྱུར། ཇི་ཞིག་ན་དེ་ཁོ་ན་ཉིད་ཀྱི་རྟོགས་པ་མངོན་དུ་འགྱུར་བའི་ཕྱིར་ནུབ་ཕྱོགས་སོ་མ་པུ་རའི་གཙུག་ལག་ཁང་དུ་ཞབས་ལ་ལྕགས་སྒྲོག་གསོལ་ནས་ལོ་བཅུ་གཉིས་སྒྲུབ་པ་མཛད་པས། མཆོག་གི་དངོས་སྒྲུབ་ཆེན་པོ་བརྙེས་ནས་དོ་ཧ་རྡོ་རྗེའི་མགུར་གསུངས་པ་ཙམ་གྱིས་འགྲོ་བ་ཚད་མེད་པ་གྲོལ་བ་མཛད་དེ། མཐར་སྐུ་ལུས་མ་སྤངས་པར་མཁའ་སྤྱོད་དུ་གཤེགས་ཏེ་དེ་ལྟ་བུའི་གྲུབ་ཐོབ་ཆེན་པོ་ཏཻ་ལོ་པ་ཤེས་རབ་བཟང་པོའོ།། རྗེ་དེ་ཉིད་ལ་སློབ་མའི་ཚོགས་མཐའ་ཡས་ཀྱང༌། ཡོངས་གྲགས་མཆོག་གྱུར་གྱི་སློབ་མ་པཎ་ཆེན་ནཱ་རོ་པ་ནི། མདོ་སྔགས་ཆོས་ཚུལ་རྒྱ་མཚོར་མཁྱེན་པ་ཟླ་མེད་པས། ན་ལེན་ཌའི་བྱང་སྒོ་སྲུང་བའྀ་་ཆེན་པོ་མཁས་དབང་བྱེ་བའི་གཙུག་གི་ནོར་བུ། ཕྱོགས་ཀྱི་རྒོལ་བ་ངན་པའི་ཚང་ཚིང་ལུང་རིགས་རྡོ་རྗེའི་མེ་ཆར་གྱིས་བསྲེགས་པས། དཔལ་འཇིགས་མེད་གྲགས་པ་ཞེས་སྙན་པའི་བ་དན་ཕྱོགས་སུ་གཡོ་བར་མཛད་དེ། ཡུན་རིང་པོའི་བར་བསྟན་པ་བསྐྱངས་རྗེས། ངེས་དོན་ཆོས་ཀྱི་རྒྱལ་སྲིད་སྐྱོང་བ་ལ་སྒོམ་པ་ནང་གི་རྣལ་འབྱོར་ཁོ་ན་གཅེས་པར་གཟིགས་ནས། དེའི་ཚུལ་ལ་ཐུགས་རྩེ་གཅིག་ཏུ་གཞོལ་བའི་སྐབས་ཡེ་ཤེས་མཁའ་འགྲོའི་ལུང་གིས་བསྐུལ་ཏེ། གཞན་གྱིས་མི་བཟོད་པའི་དཀའ་ཆེན་བཅུ་གཉིས་སོགས། སྐྱོ་སུན་མེད་པར་དང་དུ་བླངས་ནས་ཏཻ་ལོ་པ་བླ་མར་བསྟེན་མཐར་རྡོ་རྗེའི་ཚིག་དང་བརྡ་ཐབས་ཀྱིས་མཚོན་ནས་གསང་སྔགས་ཀྱི་དོན་མ་ལུས་པ་ཁོང་དུ་ཆུད་ཅིང་ཕྱག་རྒྱ་ཆེན་པའི་རྟོགས་པ་མངོན་དུ་གྱུར་ཏེ་གྲུབ་པའི་རྒྱལ་སར་གཤེགས་པ་དེ་ལ། གདམ་པའི་བདུད་རྩིས་ཚིམས་ཤིང་གྲུབ་གཉིས་ཀྱི་ལང་ཚོ་བརྟས་པའི་སློབ་ཚོགས་རྒྱ་མཚོ་ལྟ་བུ་ཡོད་པ་ལས། བསིལ་ལྡན་ལྗོངས་ན་བཀའ་བརྒྱུད་རིན་པོ་ཆེའི་བསྟན་པ་སྤེལ་བར་རྡོ་རྗེའི་ལུང་གིས་མངའ་གསོལ་བ། ཌོཾ་བྷི་ཧེ་རུ་ཀའི་རྣམ་འཕྲུལ་རྗེ་ལྷོ་བྲག་མར་པ་ཆོས་ཀྱི་བློ་གྲོས་ཏེ། རྗེ་འདི་ནི་ཡུལ་ལྷོ་བྲག་ཆུ་ཁྱེར་དུ་ཕྱི་ལོ་1012ལོར་སྐུ་བལྟམས། བླ་ཆེན་འབྲོག་མི་ལོ་ཙཱ་བ་སོགས་ལ་ལེགས་སྦྱར་གྱི་སྐད་མཁས་པར་སྦྱངས། མཐར་དངོས་པོ་ཐམས་ཅད་གསེར་དུ་བསྒྱུར་ནས་ལུས་དང་སྲོག་ལའང་ལྟོས་པ་མེད་པར་དཀའ་སྤྱད་སྙིང་རུས་དྲག་པོས་འཕགས་ཡུལ་དུ་ལན་གསུམ་དང་བལ་པོར་ལན་བཞི་ཕེབས་ཏེ། མཚན་ལྡན་གྱི་བླ་མ་བརྒྱ་རྩ་བརྒྱད། བཤད་སྲོལ་འཛིན་པ་ལྔ་བཅུ་ལས། སྣང་བ་འགྱུར་ངེས་བཅུ་གསུམ་སོགས་གདམས་པ་མང་དུ་གསན། ཁྱད་པར་དུ་རྗེ་འགྲན་གྱི་དོ་མེད་རྣམ་གཉིས་བསྟཻན་པ་ནི། གཙོ་བོ་པཎ་ཆེན་ནཱ་རོ་པ། དེ་འོག་རྒྱལ་སྲས་མཻ་ཏྲི་པ་པཎ་ཆེན་ནཱ་རོ་པ་ཁོ་ནའི་དྲུང་དུའང་སྔ་རྗེས་བསྡོམས་པས་ལོ་བཅུ་དྲུག་དང་ཟླ་བ་བདུན་དུ་བསྟེན་ནས་ཡང་ནས་ཡང་དུ་ཚོགས་ཀྱི་འཁོར་ལོ་དང༌། གསེར་གྱི་་སོགས་མཉེས་པ་དུ་མའི་སྒོ་ནས་ཚུལ་བཞིན་བསྟེན་པར་མཛད་ཏེ། དགྱེས་གསང་གཙོས་རྒྱུད་སྡེ་དུ་མའི་དབང་བཤད་གདམས་ངག་མཐའ་ཡས་པ་གསན་ཏེ་རྡོ་རྗེའི་མགུར་ལས། རྒྱ་གར་གྱི་ནཱ་རོ་པཎ་ཆེན་དང༌། །བོད་ཡུལ་གྱི་མར་པ་ལོ་ཙཱ་གཉིས། །སྔོན་སྦྱང་སྨོན་ལམ་གཅིག་པའི་མཇལ། ལོ་བཅུ་དྲུག་ཟླ་བ་བདུན་དུ་བསྟེན། །ཞེས་འབྱུང་ཞིང། ཁྱད་པར་བྱོན་ཐེངས་རྗེས་མར་ནཱ་རོ་པ་མཁའ་སྤྱོད་དུ་གཤེགས་ཟིན་ཡང༌། གསོལ་བ་བཏབ་པས་བྱང་ཕུ་ལ་ཧ་རི་དགོན་པར་མངོན་སུམ་དུ་མཇལ། ཟླ་བ་བདུན་བཞུགས་ནས་བདེ་མཆོག་ཡབ་ཡུམ་གྱི་སྙན་བརྒྱུད་སྐོར་རྫོགས་པར་གནང༌། གཞན་ཡང་རི་མེ་ལྟར་འབར་བའི་དུར་ཁྲོད་དུ། དཔལ་ཤྭ་བ་རིས་རྗེས་བཟུང་བ་ྋརྒྱལ་བ་མཻ་ཏྲི་པ་ལས་རྟོགས་པ་གླུ་བླང་གི་རྒྱུད་དང༌། ཕྱག་རྒྱ་ཆེན་པོའི་གདམས་པ་རྣམས། ལྷན་ཅིག་སྐྱེས་པའི་དབང་དོན་གྱི་རྟོགས་པ་ཁྱད་པར་འཁྲུངས། མཁས་པ་ཡེ་ཤེས་སྙིང་པོ་ལས་ཕ་རྒྱུད་གསང་བ་འདུས་པ། ལྷོ་དུག་མཚོ་ཁོལ་མའི་གླིང་དུ་དཔལ་ཞི་བ་བཟང་པོ་ལས་མ་རྒྱུད་མ་རྭ་ལ་ཡ། སོ་ས་གླིང་གི་དུར་ཁྲོད་དུ་ཌ་ཀི་མ་མི་རུས་རྒྱན་ཅན་ལས་རྡོ་རྗེ་གདན་བཞིའི་སྐོར་ཏེ། ཁྱད་པར་གྱི་བཀའ་བབ་བཞིའི་གདམས་བཅུད་བཞེས་ནས་རྒྱུད་སྡེ་རྒྱ་མཚོའི་མངའ་བདག་ཏུ་གྱུར། ནཱ་རོ་དང་མཻ་ཏྲི་པས་བྱང་ཕྱོགས་ཁ་བ་ཅན་འདུལ་བའི་རྒྱལ་ཚབ་ཏུ་མངའ་གསོལ་ཞིང༌། ལུང་བསྟན་པ་བཞིན་བོད་དུ་ཕེབས་ནས་སློབ་བརྒྱུད་ཇེ་བཟང་དུ་འགྲོ་ཞིང༌། ཆོས་བརྒྱུད་ཆུ་བོའི་རྒྱུན་ལྟར་རིང་བར་ལུང་བསྟན་པ་བཞིན། བདེ་དགྱེས་གསང་གསུམ་གཙོས་རྒྱུད་སྡེ་རྒྱ་མཚོའི་བཤད་སྒྲུབ་ཀྱི་སྒོ་འཕར་ཡངས་པོར་ཕྱེས། གསང་སྔགས་གསར་མའི་འགྱུར་འགོ་ནི། ཡོངས་སུ་གྲགས་པ་ལོ་ཆེན་རིན་ཆེན་བཟང་པོ་དང་དུས་མཚུངས་པར་འབྲོག་མི་ཤཱཀྱ་ཡེ་ཤེས། མངའ་བདག་མར་པ་ཆོས་ཀྱི་བློ་གྲོས་ཡིན་ལ། ན་རོ་དང་མཻ་ཏྲི་གཉིས་ཀྱིས་བོད་དུ་གདུལ་བྱ་སྣོད་ལྡན་ཡོད་ཅེས་ལུང་བསྟན་ཇི་ལྟ་བར། བོད་དུ་སྒྲུབ་བརྒྱུད་ཀྱི་བསྟན་པ་ནམ་ལངས་ལ་ཉི་མ་ཤར་ལྟར་མཛད་ཅིང༌། གཉིས་མེད་རྣམ་རྒྱལ་གྱི་རྒྱུད་ཆེན་པོ་ལ་སོགས་པ་བཀའ་བསྟན་བཅོས་མང་དུ་བསྒྱུར་ནས་སྐལ་ལྡན་སྐྱེས་བུ་རྣམས་ཀྱི་རྒྱུད་སྨིན་གྲོལ་དུ་མཛད། དགུང་གྲངས་བརྒྱད་ཅུ་རྩ་བཞིའི་བར་བཞུགས་པས་ངེས་དོན་སྙིང་པོའི་བསྟན་པ་འདི་ཐོག་མར་དབུ་བརྙེས་པ་ཡིན་ནོ། ། གཉིས་པ་ལ་གཉིས། བཤད་བརྒྱུད་དང༌། སྒྲུབ་བརྒྱུད་དོ། །དང་པོ་ནི། རྗེ་ལྷོ་བྲག་པས་གསང་བ་བསམ་གྱིས་མི་ཁྱབ་པའི་བསྟོད་པར་སོགས་གསང་ཆེན་ཆོས་ཀྱི་གཏེར་ཕྱེས་པ་དང༌། ཐུགས་ཀྱི་སྲས་བཞི་དབུ་ཆེའི་གཤེས་གཉེན་བཞི་སོགས་གདམས་ངག་འཛིན་པ་མང་དུ་བྱོན་པའི་གཙོ་བོ་ནི། བུ་སློབ་ཀ་ཆེན་བཞི་ཞེས་པ་ཤར་གྱི་ཀ་ཆེན་དོལ་གྱི་མཚུར་སྟོན་དབང་ངེ་ནུས་མཐུས་ཐུགས་ཟིན། ལྷོའི་ཀ་ཆེན་གཞུང་གི་རྔོག་སྟོན་ཆོས་རྡོར་ཤེས་རབ་ཀྱིས་ཐུགས་ཟིན། ནུབ་ཀྱི་ཀ་ཆེན་གཙང་རོང་གི་མེས་སྟོན་ཚོན་པོ་ཞབས་ཏོག་གིས་ཐུགས་ཟིན། བྱང་གི་ཀ་ཆེན་གུང་ཐང་གི་མི་ལ་རས་པ་མོས་གུས་ཀྱིས་ཐུགས་ཟིན། རྗེ་མར་པ་ལ་མཁས་གྲུབ་ཀྱི་སློབ་མ་ནམ་མཁའི་སྐར་ཚོགས་ལྟ་བུ་བྱོན་པ་ལས། གཙོ་བོ་ཀ་ཆེན་བཞིར་གྲགས་པའི་ནང་ནས་གཞུང་གི་རྔོག་ཆོས་སྐུ་རྡོ་རྗེ་ལ། དགྱེས་རྡོར་རྡོ་རྗེ་གུར། མ་ཧཱ་མཱ་ཡཱ། གདན་བཞི་རྩ་བཤད་འགྲེལ་བ་མན་ངག་དང་བཅས་པ་གནང༌། གཙང་རོང་གི་མེས་སྟོན་ཚོན་པོ་ལ་བདེ་དགྱེས་གསང་གསུམ་མ་ཧཱ་མཱ་ཡཱ། སངས་རྒྱས་ཐོད་པ་མན་ངག་དང་བཅས་པ་གནང༌། དོལ་གྱི་མཚུར་སྟོན་དབང་ངེ་ལ་གསང་བ་འདུས་པ་ལུགས་གསུམ། རྩ་རྒྱུད་སྒྲོན་གསལ་བཅས་གནང་སྟེ། འདི་གསུམ་ལ་བཤད་རྒྱུན་མུ་ཏིག་བསྟར་ལ་བརྒྱུས་པ་ལྟ་བུའི་བཀའ་བབས་ཏེ། དགྱེས་རྡོར་གསང་འདུས་སོགས་རྗེ་མར་པའི་རྒྱུད་བཤད་ཀྱི་བཀའ་སྲོལ་མེས་རྔོག་མཚུར་གསུམ་ལས་བྱོན་པའི་རྒྱུན་ད་ལྟའང་མ་ཉམས་པར་གནས་བཞྀན་པའོ། །རྔོག་ཆོས་སྐུ་རྡོ་རྗེ་སྐུ་མ་སྤངས་པར་མཁའ་སྤྱོད་དུ་གཤེགས་ཤིང། རྔོག་སྟོན་བདུན་བརྒྱུད་མཁྱེན་བརྩེ་ནུས་པའི་གཏེར་མཛོད་ཤ་སྟག་བྱོན་པའི་སློབ་ཆེན་བཞི་སོགས་ལས་བརྒྱུད་པའི་རྒྱུན་ཀར་འབྲུག་དང༌། རྔོག་རིན་ཆེན་དཔལ་ལས་ཚར་ཆེན་གྱིས་གསན་པའི་རྒྱུན་བཅས་བྱུང༌། ཞང་སྟོན་བསོད་ནམས་མཁར་སོགས་སློབ་ཚོགས་མང་པོ་བྱོན། མཚུར་སྟོན་གྱི་སློབ་མ་འཁོན་གད་པ་ཀིརྟི། ཁམས་པ་རོ་ཉམས་རྡོ་རྗེ་སོགས་ལས་བརྒྱུད། ས་སྐྱ་བླ་མ་དམ་པ། རྒྱལ་བ་ཙོང་ཁ་པ་ཆེན་པོ་སོགས་ཀྱིས་གསན་པའི་རྒྱུན་ས་དགེའི་ཕྱོགས་ལ་དར་རྒྱས་སུ་གྱུར་ཏོ། །ཀ་ཆེན་བཞི་པ་གུང་ཐང་གི་མི་ལ་བཞད་པ་རྡོ་རྗེ་ལ་སྒྲུབ་བརྒྱུད་ཀྱི་བཀའ་བབས་ཏེ། རྗེ་འདི་ཡི་རྣམ་པ་ཐར་པ་ནི་ཀུན་ལ་ཡོངས་སུ་གྲགས་མོད། འོན་ཏེ་ཆེ་བའི་ཡོན་ཏན་ལས་བརྩམས་པའི་ས་བོན་ཙམ་ཞིག་གླེང་བར་འདོད་དེ། གུང་ཐང་གི་མི་ལ་རས་པ་ནི། སྔོན་བླ་མ་ནཱ་རོ་པས་མར་པ་ལ་ལུང་བསྟན་ཅིང༌། མི་ལའི་བཞེད་པ་མར་པས་ཞུས་པས་ནཱ་རོ་ཐུགས་དགྱེས་ཤིང་བོད་ཕྱོགས་སུའང་རྒྱང་ཕྱག་མཛད་པ་སོགས་མར་པའི་བུ་ཆེན་ཀུན་གྱི་མཆོག་གོ།། འདིའི་རིགས་ནི་ཁྱུང་པོ་ཡབ་མི་ལ་ཤེས་རབ་རྒྱལ་མཚན་དང༌། ཡུམ་མྱང་ཚ་དཀར་རྒྱན་གཉིས་ཀྱི་སྲས་སུ་རབ་བྱུང་དང་པོའི་ལྕགས་འབྲུག་ཕྱི་ལོ་1040ལོར་མང་ཡུལ་གུང་ཐང་གི་བྱེ་བྲག་སྐྱ་རྔ་རྩ་ཞེས་བྱ་བའི་ཡུལ་དུ་སྐུ་འཁྲུངས་ཏེ་ཐོས་པ་དགའ་ཞེས་མཚན་གསོལ། ཆུང་ངུའི་དུས་སྐབས་ཡབ་སྐུ་གཤེགས་པའི་མོད་ལ་ནོར་ལོངས་སྤྱོད་ཐམས་ཅད། ཨ་ཁུ་དང་ཨ་ནེས་མི་བདག་བདག་ཏུ་བཟུང༌། བདག་པོ་སྒོ་ཕྱིར་འདོན་ཞེས་པའི་དཔེ་ལྟར་བྱས་ཏེ། ཁོང་མ་སྨད་སྡུག་སྣ་དགུ་བཏང་བས་ཡུམ་གྱི་མ་བཟོད་ནས་དབུས་སུ་བྱོན༌། བླ་མ་གཡུང་སྟོན་དང་ཁུ་ལུང་ཡོན་ཏན་རྒྱ་མཚོ་ལས་མཐུ་དང་སེར་བའི་མངོན་སྤྱོད་ཀྱི་མན་ངག་བསླབ་ཅིང༌། ལས་སྦྱར་བས་ཡུལ་གྱི་དགྲ་བོ་ཐམས་ཅད་མིང་གི་ལྷག་མ་ཙམ་དུ་མཛད། མཐར་དེའི་སྡིག་པ་ལ་ཤིན་ཏུ་འགྱོད་པ་དང་བཅས། ཆོས་གཤའ་མ་ཞིག་སྒྲུབ་རྒྱུར་ཐུགས་ལ་བརྣག་པའི་ཚེ། བླ་མ་རོང་སྟོན་ལྷ་དགས་ལུང་བསྟན་པ་བཞིན། རྗེ་སྒྲ་སྒྱུར་གྱི་མར་པ་ལོ་ཙཱའི་ཞབས་ལ་གཏུགས་ཤིང། ཐོག་མར་སྡིག་སྦྱོང་ཚར་གཅོད་ཀྱི་ཐབས་ཚུལ་ལ་བརྟེན་ནས་སྲས་མཁར་དགུ་ཐོག་མར་གྲགས་པ་གྲོགས་སུ་ཡང་མེད་པར་མི་ལ་ཁོ་ནར་བརྩེག་ཏུ་བཅུག དེ་དག་ཕལ་ཆེར་ཕྱེད་ཙམ་མམ། ལ་ལ་ཟིན་ལ་ཉེ་བའི་ཚེ་བཟོ་དབྱིབས་ཟླུམ་པོ་དང༌། ཟླ་གམ་གྲུ་གསུམ་དང༌། གྲུ་བཞི། རྒྱུ་མཚན་ཕྲ་མོ་རེ་ལ་བསྙད་པའི་ཚུལ་གྱིས་རྨང་ནས་གཤེགས་ཏེ། སྡུག་བསྔལ་ཇི་ཙམ་མྱོང་ཡང་བླ་མ་ལ་ལོག་ལྟ་སྐད་ཅིག་ཀྱང་མ་སྐྱེས་པར་ཅི་གསུངས་པའི་བཀའ་ལ་མི་འགལ་བའི་དམ་བཅའ་དང༌། ཞེ་བཅད་དྲག་པོས་དཀའ་བ་དཔག་ཏུ་མེད་པ་སྤྱད་པའི་མཐར་བླ་མ་རབ་ཏུ་མཉེས་ཏེ། ཐོག་མར་སོ་ཐར་དགེ་བསྙེན་གྱི་སྡོམ་པ་གནང༌། མནལ་ལྟས་ལ་ནཱ་རོའི་ལུང་བསྟན་ལྟར་མཚན་ལ་མི་ལ་རྡོ་རྗེ་རྒྱལ་མཚན་དུ་གསོལ། ནང་པར་བདེ་མཆོག་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་བཞེངས་ཏེ་དབང་བསྐུར། དེའི་ཚེ་རྟེན་དང་བརྟེན་པའི་ལྷ་ཚོགས་ཐམས་ཅད་ནམ་མཁར་ཕྲ་ལམ་མེར་བཞུགས་པར་ཕྱག་མཛུབ་བཏད་དེ་དངོས་སུ་མཐོང་ཞིང། བླ་མ་དང་དཀྱིལ་འཁོར་གྱི་མགྲིན་གཅིག་ཏུ་གསང་མཚན་དཔལ་བཞད་པ་རྡོ་རྗེ་བཏགས་ཏེ། རྒྱུད་ཀྱི་ལུང་མན་ངག་ཕྱག་ལེན་དང་བཅས་པ་གནང་སྟེ། ལྷོ་བྲག་སྟག་ཉའི་བྲག་ལ་བུག་སྒོ་འདག་སྦྱར་གྱི་ཟླ་བ་གཅིག་གི་རིང་ཉིན་མཚན་མེད་པར་སྒོམ་པའི་མཐར། ཉམས་རྟོགས་ཇི་ལྟར་འཁྲུངས་པ་རྣམས་བླ་མར་ཞུས་པས་བླ་མ་ཐུགས་ཤིན་ཏུ་མཉེས་ཏེ། རིམ་པར་དབང་དང་གདམས་ངག་ཡོངས་སུ་རྫོགས་པ་དང༌། ཁྱད་པར་གཞན་ལ་མ་གྲགས་པའི་མཁའ་འགྲོའི་སྙན་བརྒྱུད་ཀྱི་གདམས་ངག་ཐམས་ཅད་ལྷག་ཆད་མེད་པར་བུམ་པ་གང་བྱོའི་ཚུལ་དུ་གནང། དེ་ལྟར་བླ་མའི་མདུན་ནས་གདམས་ངག་གི་སྒྲོ་འདོགས་མ་ལུས་པ་ཆོད་ནས་ཇི་ཞིག་ན་མནལ་ལམ་གྱི་བརྡས་བསྐུལ་བ་ལྟར་བླ་མའི་སྐུ་མདུན་ནས་གནང་བ་ཐོབ་སྟེ། རྗེ་བཙུན་ཉིད་ཀྱི་འཁྲུངས་ཡུལ་དུ་ཕེབས་ཙ་ན། མནལ་ལམ་གྱི་མཚན་ལྟས་ལྟར་ཡུམ་གཤེགས་ནས་ལོ་མང་སོང་ཐལ། སྲིང་མོ་སྤྲང་དུ་འཁྱར། ཞིང་ཁང་ཐམས་ཅད་འཇག་སྐྱ་ཕྱུར་བ་སོགས། ཤིན་ཏུ་སྐྱོ་བའི་སྣང་ཚུལ་གྱི་རྒྱུད་རབ་ཏུ་བསྐུལ་ཏེ་སྒྲུབ་ལ་རྩེ་གཅིག་ཏུ་གཞོལ་བའི་དམ་བཅའ་དེ་ལྟར་མཛད་དེ། ང་རང་བྲག་དཀར་རྟ་སོ་ཤི་མ་ཤི་ཉིན་མཚན་མེད་པར་སྒྲུབ་པར་བྱེད་དགོས་ཞེས། མགུར་ལས་ཀྱང༌། ང་ཤི་བ་མི་ཡིས་མ་ཚོར་བ་ཤིང། །རོ་རུལ་བྱ་ཡིས་མ་མཐོང་བར། །རི་འཁྲོད་དེ་རུ་འཆི་ཤི་ནུས་ན། །ང་རྣལ་འབྱོར་བསམ་པ་རྫོགས་པ་ཡིན། ཞེས་སོགས་དམ་བཅའ་དང་སྨོན་ལམ་ཡང་ཡང་མཛད་དོ། །བྲག་དཀར་རྟ་སོ་དང། གཞན་ཡང་བླ་མའི་ལུང་བསྟན་པའི་གནས་ལ་ཕྱི་དང་ཏི་སེ་སོགས་དབེན་པའི་རི་ལ་འཚོ་བ་ཟ་ཚོད་ཙམ་དང༌། ཕལ་པོ་ཆེར་ཏིང་འཛིན་ལ་བརྟེན་ཏེ་དཀའ་སྤྱད་དང་སྙིང་རུས་དྲག་པོས་སྒྲུབ་པ་ལ་རྩེ་གཅིག་ཏུ་གཞོལ་བས། སྐུ་ཚེ་དེ་ཉིད་ལ་སྤངས་རྟོགས་མ་ལུས་པ་མཐར་ཕྱིན་པ་རྡོ་རྗེ་འཆང་གི་གོ་འཕང་མངོན་དུ་མཛད། དེ་ཡང་ཕྱི་དངོས་པོའི་ཆོས་ཐམས་ཅད་ནང་རིག་པའི་སེམས་སུ་མཁྱེན་ལ། སེམས་གདོད་ནས་འོད་གསལ་སྐྱེ་མེད་སྟོང་པར་ཁོ་ཐག་ཆོད་ཅིང༌། དེ་འགག་མེད་དུ་ཤར་བའི་རང་རྩལ་སྐུ་གསུམ་འབྲལ་མེད་མངོན་སུམ་དུ་གཟིགས་པའི་དོན་གྱི་པ་ཏ་ཆེན་པོར་གྱུར་ཏེ། གསུང་རབ་མདོ་སྡེ་བཅུ་གཉིས་དང་རྒྱུད་སྡེ་བཞིའི་དགོངས་དོན་མཐའ་དག་རྡོ་རྗེའི་མགུར་གླུ་ལེན་པ་ལ་ཐོགས་པ་མི་མངའ་བ། བཀོད་པ་ལུས་ཀྱི་རྫུ་འཕྲུལ་ཡ་མ་ཟུང་དུ་མས་ལོག་ལྟ་ཅན་རྣམས་སུན་དབྱུང་ནས། ཡང་དག་པའི་ལྟ་སྒོམ་སྤྱོད་འབྲས་ལ་འགོད་པར་ཆོས་བརྒྱད་ཀྱི་འདོར་ལེན་དང། གང་ཟག་གི་ངོས་འཛིན་ཐམས་ཅད་བྲལ་བ་སོགས། མདོར་ན་མཁྱེན་བརྩེ་ནུས་གསུམ་གྱི་ཡོན་ཏན་མ་ལུས་པ་མཐར་ཕྱིན་པ་མངའ་བས། ཐ་ན་དུད་འགྲོ་ལའང་ཁྲིད་བཏབ་སྟེ་སྨིན་གྲོལ་ལ་འགོད་པར་མཛད་པས་མཚོན། མི་དང་འགྲོ་བ་ཚད་ལས་འདས་པ་ལ་རང་རང་གི་བློ་དང་འཚམ་པའི་ཆོས། དཔེ་འཇིག་རྟེན་གྱི་སྣང་བ་དང་བསྟུན་ཞིང༌། དོན་ྋརྒྱལ་བའི་དགོངས་པ་དང་སྦྱར་ཏེ། ཆོས་ཀྱི་འཁོར་ལོ་མཐའ་ཡས་པ་ཞིག་བསྐོར་བ་མཛད་པས། འཇིག་རྟེན་ཁམས་སུ་ཐུབ་པའི་རིང་ལུགས་སྤྱི་དང༌། ཁྱད་པར་སྒྲུབ་བརྒྱུད་ཀྱི་བསྟན་པ་ཉིན་མོ་ལྟར་གསལ་བར་མཛད་པ་སོགས། ཕྲིན་ལས་ནམ་མཁའ་དང་མཉམ་པར་གྱུར་ཏེ། དགུང་གྲངས་གྱ་བཞིར་ངོ་མཚར་བསམ་གྱིས་མི་ཁྱབ་པ་དང་བཅས་ཤར་ཕྱོགས་མངོན་པར་དགའ་བའི་ཞིང་ག་ལ་བ་དེར་བཞུད་དོ།། གཉིས་པ་རས་ཆུང་རྡོ་རྗཻ་གྲགས་པའི་སྙན་བརྒྱུད་ཀྱི་གདམས་པའི་མཛོད་སྐོར་ཅུང་ཟད་ཙམ་གླེང་བ་ནི། དེ་ཡང་རྗེ་བཙུན་མི་ལ་རས་པ་ལ་བླ་མ་དང༌། ཡི་དམ་མཁའ་འགྲོའི་ལུང་བསྟན་པ་ལྟར་གྱི་བུ་སློབ་ཉི་མ་ལྟ་བུ་དྭགས་པོ་ལྷ་རྗེ་དང༌། ཟླ་བ་ལྟ་བུ་རས་ཆུང་རྡོ་རྗེ་གྲགས་པ་སོགས་ཐུགས་ཀྱི་སྲས་བརྒྱད་དང༌། ཉེ་བའི་སྲས་བཅུ་གསུམ། ས་ལམ་མཐར་ཕྱིན་པའི་རྣལ་འབྱོར་ཕོ་མོ་ཉེར་ལྔ། རྟོགས་ལྡན་ཕྱིར་མི་ལྡོག་པ་བརྒྱ་རྩ་སོགས། ས་ཆེན་པོའི་རྡུལ་དང་མཉམ་པ་ཞིག་བྱོན་པ་ལས། རས་ཆུང་རྡོ་རྗེ་གྲགས་པས་རྗེ་བཙུན་གྱི་མདུན་དབང་དང་གདམས་ངག་མ་ལུས་པ་ཞུས་ཏེ་སྒོམ་པ་ན། གཏུམ་མོའི་བདེ་དྲོད་ལ་ནང་བྱན་ཆུད་པས་རས་ཆེན་དང་རས་ཆུང་ཞེས་ཡབ་དང་མཚུངས་པར་གྱུར། བླ་མའི་ལུང་བསྟན་པ་བཞིན་རྒྱ་གར་དུ་བྱོན་ནས་ནཱ་རོ་དང་མཻ་ཏྲི་པ་གཉིས་ཀྱི་དངོས་སློབ་གྲུབ་ཆེན་ཏི་བུ་བའི་མདུན་ལུས་མེད་མཁའ་འགྲོའི་ཆོས་སྐོར་ཕྱི་མ་རྣམས་ཞུས། མ་གཅིག་གྲུབ་པའི་རྒྱལ་མོ་ལས་ཚེ་དཔག་མེད་དང༌། རྟ་མགྲིན་ལ་སོགས་པའི་སྒྲུབ་སྐོར་ཇི་སྙེད་ཅིག་ཐོབ། སྐུ་ཚེ་ཞག་བདུན་ལས་མེད་པ་དེ་བརྒྱད་ཅུ་རྩ་བརྒྱད་དུ་བརྟན་པའི་དངོས་གྲུབ་བརྙེས་ཏེ་བོད་དུ་ཕེབས། ཐོག་མར་བླ་མ་རྗེ་བཙུན་ལ་ཚེ་རིང་བའི་རྟེན་འབྲེལ་དུ་ཚེ་དཔག་མེད་དབང་ཆོས་སྐྱེས་སུ་ཕུལ། ཟབ་ཆོས་འདི་ནི་ད་ལྟའང་གངས་ཅན་གྲུབ་མཐའ་ཕལ་མོ་ཆེས་གདམས་པའི་གཙིགས་སུ་འཛིན། སྙན་བརྒྱུད་ཀྱི་གདམས་པའི་མཛོད་ནི་གཙོ་བོ་རྒྱལ་བ་ཁྱུང་ཚང་པ་ལ་གཏད། དེ་ལས་རིམ་པས་བརྒྱུད་དེ་འགྲོ་མགོན་གཙང་པ་རྒྱ་རས་ཀྱི་བཀའ་སྲོལ་རྒྱ་ཆེར་གཏོད། བླ་མ་ཟངས་རི་རས་པ་ལ་འཇིག་རྟེན་དབང་ཕྱུག་རྒྱལ་བ་རྒྱལ་བ་མཚོའི་ཟབ་ཆོས་སོགས་གནང༌། དེས་འགྲོ་མགོན་རས་ཆེན་ལ་གནང་སྟེ་རིམ་པར་ཀརྨ་ཀམ་ཚང་ལ་བབས་པའོ། དེ་ལྟར་རས་ཆུང་རྡོ་རྗེ་གྲགས་པ་དེ་ཉིད་ཡུན་རིང་པོའི་བར་དུ་བསྟན་འགྲོའི་དོན་མཛད་ཅིང། ཁྱད་པར་དུ་གྲུབ་བརྙེས་ཀྱི་སློབ་ཚོགས་མཐའ་ཡས་པར་བསྐྲུན་ཏེ་མཐར་སྐུ་ལུས་མ་སྤངས་པར་ལྕང་ལོ་ཅན་དུ་གཤེགས་སོ། ། གཉིས་པ། བཀའ་བརྒྱུད་ཀུན་གྱི་གཙུག་རྒྱན་རྗེ་སྒམ་པོ་པ་མཚན་ཡོངས་སུ་གྲགས་པ། སྔོན་གྱི་བྱང་ཆུབ་སེམས་དཔའ་མེ་ཏོག་ཟླ་མཛེས། ཐུབ་པའི་སྤྱན་སྔར་ཟླ་འོད་གཞོན་ནུ། མ་འོངས་རྒྱལ་བ་དྲི་མ་མེད་པར་སངས་རྒྱས་པར་ལུང་བསྟན་ཞིང། བཅོམ་ལྡན་འདས་ཀྱིས་ཆོས་ཐམས་ཅད་ཀྱི་རང་བཞིན་སྤྲོས་པ་དང་བྲལ་བའི་ཏིང་ངེ་འཛིན་སར་བསྐོས་པ་ཞིག་སྟེ། སྙིང་རྗེ་པདྨ་དཀར་པོའི་མདོ་ལས། ཀུན་དགའ་བོ་ང་འདས་ནས་མ་འོངས་པའི་དུས་ན་བྱང་ཕྱོགས་ཀྱི་རྒྱུད་དུ་དགེ་སློང་འཚོ་བྱེད་ཅེས་བྱ་བ་སྔོན་གྱི་རྒྱལ་བ་ལ་ལྷག་པར་བྱ་བ་བྱས་པ། སངས་རྒྱས་བརྒྱ་སྟོང་མང་པོ་ལ་བསྙེན་བཀུར་བྱས་པ། དགེ་བའི་རྩ་བ་སྐྱེས་པ། ལྷག་པའི་བསམ་པ་སྐྱེས་པ། ཐེག་པ་ཆེན་པོར་ཡང་དག་པར་ཞུགས་པ། སྐྱེ་བོ་མང་པོ་ལ་ཕན་པ་དང་བདེ་བའི་ཕྱིར་ཞུགས་པ། མང་དུ་ཐོས་པ། བྱང་ཆུབ་སེམས་དཔའི་སྡེ་སྣོད་འཛིན་པ། ཐེག་པ་ཆེན་པོའི་བསྔགས་པ་བརྗོད་པ། ཐེག་པ་ཆེན་པོ་ཡང་དག་པར་རྟེན་པ་ཞིག་འབྱུང་བར་འགྱུར་རོ།། ཞེས་སོགས་མདོ་མང་པོ་དང༌། རྗེ་མར་པས། རྒོད་དེ་ལ་བུ་གཅིག་བྱུང་བ་དེ། །འགྲན་གྱི་དོ་མེད་གཅིག་འོང་བ་ཡིན། །ཞེས་རྡོ་རྗེའི་ལུང་བསྟན་པ་བཞིན། རྗེ་མཉམ་མེད་དྭགས་པོ་ལྷ་རྗེ་སྟེ་ས་བཅུ་སྤོ་ལ་གནས་པའི་བྱང་ཆུབ་སེམས་དཔའ་རྗེ་དེ་ཉིད་རྙི་བའི་གདུང་ལས་རབ་བྱུང་དང་པོའི་ས་མོ་ལུག་ཕྱི་ལོ་ ༡༠༧༩ ལོར་སྐུ་འཁྲུངས། གཞོན་ནུའི་དུས་ནས་ྋརྒྱལ་སྲས་སེམས་དཔའི་ངང་ཚུལ་གསལ་བས། སྨན་པའི་རྒྱལ་པོའི་རྣམ་ཐར་བདག་གིར་བཞེས་ཏེ་འགྲོ་བ་དཔག་ཏུ་མེད་པའི་སྲོག་འཚོ་བར་བྱེད་པའི་དོན་མཛད། དགུང་གྲངས་ཉེར་དྲུག་གི་སྟེང་མང་ཡུལ་དགེ་བཤེས་བློ་ལྡན་ཤེས་རབ་ཀྱི་མདུན་ནས་བསྙེན་པར་རྫོགས་ཏེ། འདུལ་བའི་སྡེ་སྣོད་མཐའ་དག་གསན་བསམ་ཉམས་བཞེས་བསྐྱངས་པས། འདུལ་བ་འཛིན་པ་ཐམས་ཅད་ཀྱི་ནང་ནས་རྒྱལ་མཚན་གྱི་ཏོག་ལྟ་བུར་གྱུར། དེ་ནས་རིམ་བཞིན་མདོ་སྔགས་ཀྱི་བཀའ་དང་དགོངས་འགྲེལ་ཡོངས་སུ་རྫོགས་པ་དང༌། ཁྱད་པར་དགེ་བཤེས་སྙུག་རུམ་པ་དང། ལྕགས་རི་བ། རྒྱ་ཡོན་བདག་སོགས་ལས་སྐྱེས་བུ་གསུམ་གྱི་ལམ་རིམ་སོགས་ཇོ་བོ་བཀའ་གདམས་པའི་མན་ངག་མཐའ་དག་གསན་བསམ་ཉམས་བཞེས་མཐིལ་ཕྱིན་པ་མཛད་དེ། རྒྱལ་སྲས་ཀྱི་སྤྱོད་པ་རླབས་པོ་ཆེ་ལ་སློབ་པར་མཛད་པའི་བཀའ་གདམས་བསྟན་པའི་སྒྲོན་མེ་ཆེན་པོར་གྱུར། ཇི་ཞིག་ན་རྗེ་བཙུན་མི་ལ་རས་པའི་སྙན་པ་གསན་པ་དང༌། དེའི་མོད་ལ་རྗེ་བཙུན་གྱི་སྤྱན་སྔར་བྱོན། རྗེ་བཙུན་གྱིས་ཀྱང་རྗེས་འཛིན་གྱི་མཚན་ལ་དགེ་སློང་རྡོ་རྗེ་འཛིན་པ་འཛམ་གླིང་གྲགས་པའི་རྒྱན་ཞེས་ཐུགས་སྲས་ཀྱི་གཙོ་བོ་ཉིད་དུ་བཟུང་སྟེ་ཐབས་ལམ་གཏུམ་མོ་སོགས་ཆོས་དྲུག་དང༌། གྲོལ་ལམ་ཕྱག་རྒྱ་ཆེན་པོ་སོགས་མན་ངག་གི་བཀའ་ཐམས་ཅད་ལྷག་མ་མེད་པར་དགྱེས་བཞིན་བསྩལ་ཏེ་སྒོམ་པས་ཕྱག་རྒྱ་ཆེན་པོའི་རྟོགས་པ་མཐར་ཐུག་པ་བརྙེས། བླ་མས་ལུང་བསྟན་པའི་གནས་སྒམ་པོ་དར་གྱི་རི་བོ་གདན་སར་བཟུང་སྟེ། སློབ་མ་ཐུན་མོང་བ་རྣམས་ལ་བཀའ་གདམས་ལམ་རིམ་དང༌། མདོ་ལུགས་ཏིང་ངེ་འཛིན་ལ་ཕྱག་ཆེན་གྱི་མིང་གིས་བརྒྱན་པ་དང༌། ཐུན་མིན་རྣམས་ལ་བླ་མ་མི་ལས་གནང་བའི་ཟབ་ལམ་དང་འབྲེལ་བའི་སྔགས་ཀྱི་ཕྱག་ཆེན་ཐུན་མོང་མ་ཡིན་པ་བསྟན་ནས། ཆོ་འཕྲུལ་ཆེན་པོས་ཆོས་ཀྱི་འཁོར་ལོ་བསྐོར་བས་ལས་ཅན་དགྲ་བཅོམ་པ་ལྔ་བརྒྱ་སོགས་གདུལ་བྱ་མཐའ་ཡས་པ་སྨིན་གྲོལ་དུ་མཛད། བཀའ་ཕྱག་ཆུ་བོ་གཅིག་འདྲེས་ཀྱི་གདམས་ཟབ་ཐར་པ་རིན་པོ་ཆེའི་རྒྱན་དང༌། ལམ་མཆོག་རིན་ཆེན་ཕྲེང་བ་སོགས། གཞན་ཡང་ཕྱག་ཆེན་ལྷན་ཅིག་སྐྱེས་སྦྱོར་དང༌། ཚོགས་ཆོས་ཆེན་མོ་སོགས་ཕྱི་རབས་ཀྱི་གདུལ་བྱ་རྣམས་ལ་རྒྱལ་ཚབ་ཀྱི་ཚུལ་དུ་བཞག་སྟེ། དགུང་གྲངས་བདུན་ཅུ་རྩ་ལྔ་ཆུ་མོ་བྱ་ཕྱི་ལོ་༡༡༥༢ ལོར་ཆོས་ཀྱི་དབྱིངས་སུ་སྙོམས་པར་བཞག་གོ། དེ་ལྟར་ཆོས་ཀྱི་རྒྱལ་པོ་མཉམ་མེད་སྒམ་པོ་པའི་བཀའ་ཕྱག་ཆུ་བོ་གཅིག་འདྲེས་ཀྱི་གདམས་ངག་ཚང་ལ་མ་ནོར་བ་ཉམས་སུ་ལེན་པའི་བཀའ་སྲོལ་ངེས་དོན་བསྟན་པའི་སྙིང་པོ་མཉམ་མེད་དྭགས་པོ་བཀའ་བརྒྱུད་ཅེས་པའི་སྒྲུབ་བརྒྱུད་རིན་པོ་ཆེ་འདི་ཉིད་སྲོལ་གཏོད་པར་མཛད་པ་འདི་ནི་བཀའ་བརྒྱུད་ཡོངས་ཀྱི་ཆུ་འགོ་ལྟ་བུར་གྱུར་པའོ། ། དེ་ཡང་ྋརྒྱལ་བ་རྡོ་རྗེ་འཆང་གི་བཀའ་དྲི་མ་མེད་པའམ་བཀའ་བབ་བཞིའི་གདམས་པ་ལ་འགྲོ་མགོན་བཀའ་བརྒྱུད་ཅེས་གྲགས་ཤིང༌། དེ་ལ་དབྱེ་ན་བཀའ་བརྒྱུད་ཆེ་བཞི་ཆུང་བརྒྱད་དང༌། གནས་ཟུར་གཉིས་བཅས་བཞུགས་པ་ལས། དང་པོ། དྭགས་པོ་རིན་པོ་ཆེ་ལ་སློབ་མའི་གཙོ་བོ་ཁམས་པ་མི་གསུམ་ཞེས་གྲགས་པ་ནི། གྲུབ་ཐོབ་དབུ་སེ་འམ་ཀརྨ་པ་དུས་གསུམ་མཁྱེན་པ། ཕག་གྲུ་རྡོ་རྗེ་རྒྱལ་པོ། གསལ་སྟོང་ཤྭ་སྒོམ་གསུམ་ཡིན་ཞིང། གསལ་སྟོང་ཤྭ་སྒོམ་རྟོགས་པ་ནམ་མཁའ་དང་མཉམ་པར་བྱུང་ཡང༌། སློབ་མ་ཆེར་མ་བསྐྱངས་པས་ཆོས་བརྒྱུད་ཟུར་དུ་མེད། ཀརྨ་པ་དུས་གསུམ་མཁྱེན་པ་ལས་ཀམ་ཚང་བཀའ་བརྒྱུད། ཕག་གྲུ་རྡོ་རྗེ་རྒྱལ་པོ་ལས་ཕག་གྲུ་བཀའ་བརྒྱུད། འབའ་རོམ་དར་མ་དབང་ཕྱུག་ལས་འབའ་རོམ་བཀའ་བརྒྱུད། དྭགས་པོ་རིན་པོ་ཆེའི་སྐུ་མཆེད་ཆུང་བ་དབོན་སྒོམ་ཚུལ་ཁྲིམས་སྙིང་པོའི་སློབ་མ་ཞང་ཚལ་པ་བརྩོན་འགྲུས་གྲགས་པ་ལས་ཚལ་པ་བཀའ་བརྒྱུད་བཅས་བྱུང་བ་ལ་བཀའ་བརྒྱུད་ཆེ་བཞི་ཞེས་གྲགས་པའོ། རྒྱལ་མཆོག་ཀརྨ་པ་དུས་གསུམ་མཁྱེན་པ་ནི་ཕྱི་ལོ་ ༡༡༡༠ མདོ་ཁམས་ཏྲེ་ཤོད་དུ་སྐུུ་བལྟམས། དབུས་གཙང་ཁམས་གསུམ་ན་བཞུགས་པའི་རིས་མེད་ཀྱི་བཤེན་གཉེན་དུ་མའི་ཐུགས་རྒྱུད་མདོ་སྔགས་རིག་གནས་དང་བཅས་པའི་གཞུང་ལུགས་གདམས་ངག་རྒྱ་མཚོ་ལྟ་བུར་གསན་བསམ་མཐར་ཕྱིན་པར་མཛད་དེ། དམ་ཆོས་ཀྱི་གཏེར་མཛོད་གཅིག་པུར་གྱུར། རྗེ་བཙུན་རས་ཆུང་པ་སོགས་པའི་དངོས་སློབ་བདུན་ཙམ་དང༌། ཁྱད་པར་དུ་རྗེ་སྒམ་པོ་པ་ཐུན་མིན་གྱི་རིགས་བདག་ཏུ་བསྟེན་ནས་ཡོངས་སུ་གྲགས་པའི་ལྷ་དང་མཁའ་འགྲོ་བྱེ་བའི་ཐུགས་བཅུད་དུ་གྱུར་པའི་གདམས་པ་ཟབ་འདྲིལ་མ་ལུས་ཚང་རྫོགས་སུ་བཞེས་པས་དཔལ་གསང་བའི་བདག་པོ་གཉིས་པར་གྱུར། མཉམ་མེད་དྭགས་པོའི་དགོངས་དོན་རྟོགས་པའི་ཡེ་ཤེས་བཙན་ཐབས་སུ་འཁོར་ནས་ཚེགས་མེད་པར་གནས་ལུགས་ཀྱི་རང་ངོ་འཕྲོད། བུ་ཁྱོད་སྒྲུབ་པ་ཁམས་ཀྱི་ཀམ་པོ་གངས་རར་གྱིས་འགྲོ་དོན་དབུས་གཙང་ཁམས་གསུམ་ཁྱབ་པར་འགྱུར་ཞེས་རྡོ་རྗེའི་ལུང་གིས་དབྱུགས་དབྱུང་མཛད། གདུལ་བྱ་མཐོང་ཐོས་དྲན་རིག་ཐམས་ཅད་ཀྱི་ཐར་པའི་ས་བོན་ཡོངས་སུ་ཟིན་པར་མཛད། ལྷག་པར་ཡེ་ཤེས་མཁའ་འགྲོ་ཌ་ཀི་མ་རྣམས་ཀྱིས་དབུ་ཞྭ་ནག་པོ་གསེར་མདོངས་ཅན་ཐོད་དུ་བཅིངས་པ་གཟིགས་ནས། གྲོལ་བ་བཞི་ལྡན་གྱི་དབུ་ཞྭ་དེ་ལྟ་བུ་བཞེངས་པས་ཞྭ་ནག་པར་གྲགས་པའི་ཨུལ་ཐོག་མར་ཕྱེས། གདན་ས་བཞི་ཕྱག་བཏབ་པ་ནི། ཀམ་པོ་གངས་ཀྱི་ར་བ་དང༌། སྤང་ཕུག་དགོན། འོག་མིན་ཀར་མའི་རིན་ཆེན་གླིང༌། སྟོད་ལུང་མཚུར་ཕུ་སྟེ་བཞི་ལས། ཐོག་མའི་དགོན་གནས་ཀམ་པོ་གངས་ར་ནི་ཕྱི་ལོ་ ༡༡༦༤ ལོར་ཕྱག་བཏབ། གདན་ས་གཉིས་པ་སྤང་ཕུག་དགོན་ནི་ཕྱི་ལོ་ ༡༡༦༩ ལོར་ཕྱག་བཏབ། འོག་མིན་ཀར་མའི་རིན་ཆེན་གླིང་ནི་ཕྱི་ལོ་ ༡༡༨༥ ལོར་ཕྱག་བཏབ། དཔལ་གྱི་སྟོད་ལུང་མཚུར་ཕུ་ནི་ཕྱི་ལོ་ ༡༡༧༩ ལོར་ཕྱག་བཏབ། དེ་རྣམས་སུ་བསྟན་པ་ཕྱོགས་ཅུར་སྤེལ་བའི་མཁས་གྲུབ་ཀྱི་སློབ་མ་ཡང་སློབ་དང་བཅས་པ་ནམ་མཁའི་སྐར་ཚོགས་ལ་ཅོ་འདྲི་བ་ལྟ་བུ་ཞིག་བྱོན་པ་ལས། གཙོ་བོ་ནི་ྋརྒྱལ་དབང་ཀརྨ་པའི་སྐུ་ཕྲེང་རིམ་བྱོན་ནས་ད་ལྟའི་སྐུ་ཕྲེང་བཅུ་བདུན་པ་ཨོ་རྒྱན་འགྲོ་འདུལ་ཕྲིན་ལས་རྡོ་རྗེའི་བར་བླ་སློབ་ཡབ་སྲས་ཀྱི་ཚུལ་དུ་འབྲེལ་བ་ྋརྒྱལ་བ་གར་གྱི་དབང་ཕྱུག་ཞྭ་དམར་ཅོད་པན་འཛིན་པ་རིམ་བྱོན། བྱམས་མགོན་ཏཱ་ཡི་སི་ཏུ་སྐུ་ཕྲེང་རིམ་བྱོན། གོ་ཤྲིྭ་རྒྱལ་ཚབ་སྐུ་ཕྲེང་རིམ་བྱོན། དེ་བཞིན་དཔའ་བོ་དང་ཏྲེ་བོ། ཕྱིས་སུ་བཀའ་གཏེར་ལུང་གི་ཟིན་པའི་འཇམ་མགོན་བློ་གྲོས་མཐའ་ཡས་སྐུ་ཕྲེང་རིམ་བྱོན་སོགས། སར་གནས་སྐྱེས་ཆེན་སྤྲུལ་པའི་ཚང་ཆེན་པོ་བརྡོལ་ཅིང། དེ་ལས་ཁྱད་པར་དུ་ཀུན་མཁྱེན་སི་ཏུ་དྷརྨ་ཀ་རས་མདོ་ཁམས་དཔལ་སྤུངས་ཐུབ་བསྟན་ཆོས་འཁོར་གླིང་ཞེས་པའི་ཆོས་གྲྭ་ཆེན་པོ་བཙུགས། དེ་ནི་ཕྱིས་སུ་རྒྱལ་བསྟན་སྤྱི་ལ་སྨིན་པའི་བཅུ་ཕྲག་རིག་པའི་གཞུང་ལུགས་ཀྱི་འབྱུང་ཁུངས་ཤིག་དང༌། ལྷག་པར་ཀརྨ་བཀའ་བརྒྱུད་ཀྱི་མདོ་སྔགས་བཤད་སྒྲུབ་ཆུ་བརྒྱའི་མགོ་བོ་ལྟ་བུར་གྱུར་པའོ། གཞན་ཡང་རྗེ་ལྔ་པ་དེ་བཞིན་གཤེགས་པའི་ཐུགས་སྲས་རྨ་སེ་རྟོགས་ལྡན་བློ་གྲོས་རིན་ཆེན་ལ་བདེ་མཆོག་མཁའ་འགྲོ་སྙན་བརྒྱུད་ཀྱི་བཀའ་བབས། དེའི་སྤྲུལ་བརྒྱུད་ཀྱིས་ཆོས་བརྒྱུད་གདན་ས་རིམ་པར་འཛིན་པ་ཟུར་མང་བཀའ་བརྒྱུད་དང༌། རྗེ་བཅུ་པ་ཆོས་དབྱངས་རྡོ་རྗེ་དང༌། གར་དབང་ཆོས་ཀྱི་དབང་ཕྱུག་གི་ཞལ་སློབ་ཐུགས་རྗེ་ཆེན་པོའི་རྣམ་སྤྲུལ་གྲུབ་བརྙེས་ཀརྨ་ཆགས་མེད་ཞབས་ཀྱི་བཀའ་སྲོལ་འཛིན་པ་གནས་མདོ་བཀའ་བརྒྱུད། རྩ་བ་ཡན་ལག་དང་བཅས་པའི་སྒྲུབ་བརྒྱུད་ཀརྨ་བཀའ་བརྒྱུད་ཀྱི་རིང་ལུགས་དྲི་མ་མེད་པ་འདི་ཉིད་འདམ་བུས་མཚོན་པའི་ཡུལ་གྲུ་ཕལ་མོ་ཆེར་རྟག་ཁྱབ་ལྷུན་གྲུབ་ཀྱི་ཚུལ་དུ་གནས་བཞིན་པའོ། ། གཉིས་པ། ཕག་གྲུ་བཀའ་བརྒྱུད་ནི། རྗེ་དྭགས་པོ་རིན་ཆེའི་སློབ་མའི་གཙོ་བོ་སངས་རྒྱས་འཁོར་བ་འཇིག་དགེ་བའི་བཤེས་གཉེན་གྱི་ཚུལ་དུ་བྱོན་པ་འགྲོ་བའི་མགོན་པོ་ཕག་གྲུ་རྡོ་རྗེ་རྒྱལ་པོ་ལས་བརྒྱུད་དེ། དེ་ཡང་རྗེ་དེ་ཉིད་ཕྱི་ལོ་ ༡༡༡༠ མདོ་ཁམས་འབྲི་ཀླུང་རྨེ་ཤོད་དུ་འཁྲུངས། བྱིས་པའི་དུས་སྐབས་ནས་ཀྱང་སྔོན་གནས་རྗེས་དྲན་དང༌། ཡི་གེ་འབྲི་ཀློག་དང༌། ལྷ་བྲིས་སོགས་སུས་ཀྱང་མ་བསྟན་པར་མཁྱེན་པ་སོགས་ཡོན་ཏན་ཚད་མེད་པར་མངའ། དགུང་གྲངས་དགུར་མཁན་པོ་བྱ་འདུལ་འཛིན་ཚུལ་ཁྲིམས་འབར་ལས་རབ་ཏུ་བྱུང་སྟེ་མཚན་རྡོ་རྗེ་རྒྱལ་པོར་གསོལ། ཁམས་སུ་བླ་མ་བཅུ་དྲུག་ཙམ་བསྟེན་ཏེ་མདོ་སྔགས་ཀུན་ལ་མངོན་པར་མངའ། དགུང་གྲངས་ཉེར་གཉིས་པར་དབུས་སུ་བྱོན་ཏེ་སྟོད་ལུང་རྒྱ་དམར་བ་སོགས་བསྟེན་ནས་བཀའ་གདམས་ཀྱི་ཆོས་སྐོར་མ་ལུས་པ་ཉམས་སུ་བཞེས། དགུང་གྲངས་ཉེར་ལྔར་ཟུལ་ཕུར་བྱ་འདུལ་འཛིན་གྱི་མཁན་པོ་དང༌། དགེ་བཤེས་རྒྱ་དམར་གྱིས་སློབ་དཔོན་མཛད་དེ་བསྙེན་པར་རྫོགས། དམར་ཆོས་ཀྱི་རྒྱལ་མཚན་དང་བླ་མ་རྒྭ་ལོ་སོགས་ལས་བདེ་མཆོག་དང་སྦྱོར་དྲུག་གཙོས་གསང་སྔགས་ཀྱི་ཆོས་སྐོར་མཐའ་དག་དང༌། དགུང་གྲངས་ཞེ་གཅིག་པར་མཉམ་མེད་དྭགས་པོ་ལྷ་རྗེའི་སྤྱན་སྔར་བྱོན། དེའི་ཚེ་ཆོས་ཀྱི་གསུང་གླེང་མང་དུ་མཛད་པའི་མཐར། རྗེ་སྒམ་པོ་པའི་གདམས་ངག་ལ་བརྟེན་ཏེ་སྔར་གྱི་བདེ་གསལ་མི་རྟོག་པའི་ཉམས་བཟང་པོ་དེ་ཧྲུལ་གྱིས་ཞིག་ནས་ཤེས་པའི་ངོ་བོ་སྔར་འདྲིས་ཀྱི་མི་དང་འཕྲད་པ་ལྟར་ཡེར་བྱུང་བ་ན། འོ་མཐོང་ལམ་བྱ་བ་དེ་འདི་འདྲ་བ་ཞིག་ཡོང་བ་ཡིན་གསུངས། དེ་ལས་ལྷག་པ་ཞིག་བསྟན་དུ་མེད་ཀྱང་ཁོ་བོ་རང་གི་ལུགས་བྱའོ་གསུངས་ནས། ལྷན་ཅིག་སྐྱེས་སྦྱོར་སོགས་ཀྱི་གདམས་པ་དང་མན་ངག་མཐའ་དག་བུམ་པ་གང་བྱོའི་ཚུལ་དུ་གནང་སྟེ། རྗེ་འདི་ཉིད་ཀྱི་དྲུང་ན་ལོ་གསུམ་དུ་བཞུགས། དེ་ཡང་རྗེ་སྒམ་པོ་པ་སྐུ་གཤེགས་ཁར། ང་དང་དགེ་བཤེས་ཁམས་པ་ལ་ཁྱད་རྟ་རྔ་ཙམ་མེད་པས། ཐམས་ཅད་ཀྱིས་བཀུར་དགོས་གསུངས་ཏེ་དོན་གྱི་རྒྱལ་ཚབ་ཏུ་དབང་བསྐུར། དེ་ནས་རིམ་བཞིན་སློབ་མ་མང་དུ་འདུས་པ་ལ། རྗེ་སྒམ་པོ་པའི་ལུགས་བཀའ་ཕྱག་ཆུ་བོ་གཉིས་འདྲེས་ཀྱིས་བསྐྱངས་ཏེ་འདུལ་བ་གཙོ་བོར་མཛད། ཕྱི་ལོ་1158ལོར་དཔལ་ལྡན་ཕག་མོ་གྲུའི་ཀུན་བཟང་ནགས་ཁྲོད་དུ་གདན་ས་བཏབ་སྟེ། དགེ་འདུན་ཁྲི་བཅོ་བརྒྱད་དང་གདུགས་ཐོག་བླ་མ་ལྔ་བརྒྱ་སོགས་སྐལ་ལྡན་གྱི་སྐྱེས་བུ་དཔག་ཏུ་མེད་པ་ལ་ཆོས་ཀྱི་འཁོར་ལོ་བསམ་གྱིས་མི་ཁྱབ་པ་བསྐོར་ཏེ་སྨིན་ཅིང་གྲོལ་བར་མཛད། དེར་ལོ་བཅུ་གསུམ་དུ་བཞུགས་ཏེ་སྒྲུབ་བརྒྱུད་ཀྱི་བསྟན་པ་ཕྱོགསམཐར་སྤེལ་བའི་ཕྲིན་ལས་བསྐྱངས་པ་དང། ཡུལ་གཞན་དུའང་སྐུ་ལུས་ཀྱི་བཀོད་པ་བཅུ་གཉིས་ཅིག་ཅར་དུ་བསྟན་ཏེ་ཆོས་འཕྲུལ་པོ་ཆོས་ཀྱི་འཁོར་ལོ་བསྐོར་བ་དང༌། ཨོ་རྒྱན་གྱི་གནས་སུ་བྱོན་ནས་མཁའ་འགྲོ་མ་རྣམས་ལས་རྒྱུད་སྡེ་དཔག་ཏུ་མེད་པ་གསན་ཏེ་ཡི་གེར་བཏབ་པ་སོགས་ངོ་མཚར་གྱི་རྣམ་ཐར་ཟད་མི་ཤེས་པ་བསྐྱངས་ཏེ། ཕྱི་ལོ་1170ལོར་སྤྲུལ་པའི་སྐུ་བསྡུས་པའི་ཚུལ་བསྟན་ཏོ། འགྲོ་མགོན་སྐུ་གཤེགས་རྗེས་རྗེ་འབྲི་གུང་པ་ཆེན་པོས་རེ་ཞིག་གདན་ས་བསྐྱངས། དེ་རྗེས་རླངས་ལྷ་གཟིགས་ཀྱི་གདུང་ལས་འཁྲུངས་པའི་སྤྱན་སྔ་གྲགས་པ་འབྱུང་གནས་སོགས་སྐྱེས་ཆེན་རིམ་པར་བྱོན་པ་རྣམས་ཀྱིས་གདན་ས་བསྐྱངས་ཏེ་གྲུབ་པའི་སྐྱེས་མཆོག་སའི་རྡུལ་དང་མཉམ་པ་ཞིག་བྱོན། ལྷག་པར་ཏྭའི་སི་ཏུ་བྱང་ཆུབ་རྒྱལ་མཚན་གྱིས་བོད་ཀྱི་རྗེ་བོར་མཛད་ཅིང༌། དེ་ནི་ཆོས་སྲིད་ཀྱི་མཁྱེན་རབ་ཤིན་ཏུ་ཆེ་ལ་མཁས་བཙུན་བཟང་པོའི་ཡོན་ཏན་བསམ་གྱིས་མི་ཁྱབ་པ་མངའ་བས། རིས་སུ་མ་མཆིས་པའི་ཆོས་བརྒྱུད་ཐམས་ཅད་འཛིན་སྐྱོང་སྤེལ་བའི་ཕྲིན་ལས་བླ་ན་མེད་པར་བསྐྱངས་སོ། གསུམ་པ། འབའ་རོམ་བཀའ་བརྒྱུད་ནི། མཉམ་མེད་དྭགས་པོའི་སློབ་མ་གྲུབ་པའི་དབང་ཕྱུག་འབའ་རོམ་དར་མ་དབང་ཕྱུག་ལས་རིམ་པར་བརྒྱུད་པ་སྟེ། རྗེ་འདི་ནི་ཕྱི་ལོ་1127དབུས་འཕན་པོ་ལྷུན་གྲུབ་རྫོང་མཁར་རྩི་རུས་མདའ་ཁར་འཁྲུངས། ཐོག་མའི་དགོན་གནས་ད་ལྟའི་བོད་ལྗོངས་ནག་ཆུ་རྫོང་གསང་གཞུང་ཀོ་ལོད་ཡུལ་ཚོ་བསམ་གཏན་གངས་བཟང་ཞོལ་ཡིན། ཕྱི་ལོ་1161ལོར་ཕྱག་བཏབ། འདི་ལ་སློབ་མ་མང་དུ་བྱོན་པའི་བརྒྱུད་འཛིན་གཙོ་བོ་ནི། འགྲོ་མགོན་ཏི་ཤྲཱི་རས་ཆེན་ཡིན་ཞིང༌། འདིའི་དུས་སུ་ཁམས་ནང་ཆེན་སྒོམ་སྡེ་རི་ཁག་བཅོ་བརྒྱད་སོགས་བྱུང་བས་ཕྲིན་ལས་དར་རྒྱས་སུ་གྱུར་ཏེ། ད་ལྟའང་གདམས་པའི་རྒྱུན་ཇི་སྙེད་ཅིག་བཞུགས་བཞིན་པའོ།། བཞི་པ། ཚལ་པ་བཀའ་བརྒྱུད་ནི། ཞང་འགྲོ་བའི་མགོན་པོ་བརྩོན་འགྲུས་གྲགས་པ་ལས་བྱུང་སྟེ། དེ་ནི་རབ་བྱུང་གཉིས་པའི་ཆུ་མོ་ཡོས་ཕྱི་ལོ་1123ལོར་སྐྱིད་ཤོད་ཚ་བ་གྲུར་སྐུ་འཁྲུངས། ཆུང་ངུའི་སྐབས་ནས་ཀྱང་མདོ་སྔགས་ཆོས་ཚུལ་དཔག་ཏུ་མེད་པར་གསན་བསམ་མཛད། བླ་མ་དཔལ་རྒ་ལོ་ལས་གསང་སྔགས་ཀྱི་སྨིན་གྲོལ་མཐའ་ཡས་པ་ཞིག་གསན་ཏེ། རིམ་པ་གཉིས་ཀྱི་རྣལ་འབྱོར་ལ་བརྟན་པ་ཐོབ། དགུང་ལོ་སོ་གསུམ་པར་རྗེ་དྭགས་པོ་ལྷ་རྗེའི་དབོན་པོ་རྗེ་སྒོམ་པ་ཚུལ་ཁྲིམས་སྙིང་པོ་མཇལ་ཏེ་ལྷན་ཅིག་སྐྱེས་སྦྱོར་གྱི་གདམས་པ་ཐོབ་སྟེ་བསྒོམས་པས། དོན་དམ་བྱང་ཆུབ་སེམས་ཀྱི་རྟོགས་པ་མངོན་དུ་གྱུར། རྗེ་འདི་ཉིད་ཀྱི་ཐོག་མའི་དགོན་གནས་ཚལ་ཡང་དགོན་ནི་ད་ལྟའི་ལྷ་ས་གྲོང་ཁྱེར་ཀུ་རུ་ཟམ་པ་ནས་ཤར་ངོས་སུ་སྤྱི་ལེ་དྲུག་གི་མཚམས་ཚལ་གུང་ཐང་གྲོང་དབུས་སུ་གནས། ཕྱི་ལོ་1175ལོར་ཕྱག་བཏབ། གུང་ཐང་གཙུག་ལག་ཁང་ནི་ཕྱི་ལོ་1187ལོར་ཕྱག་བཏབ། དེར་བོད་ཀྱི་མཆོད་པ་བཞི་ཡི་ཡ་གྱལ་གུང་ཐང་མེ་ཏོག་མཆོད་པ་ཞེས་གྲགས་པ་བྱུང། དེའི་ཆོས་བརྒྱུད་ལ་ཚལ་པ་བཀའ་བརྒྱུད་ཅེས་གྲགས་ཤིང༌། བར་སྐབས་སུ་ཆོས་སྲིད་ཕྲིན་ལས་ཀྱི་མངའ་ཐང་ཤིན་ཏུ་རྒྱས་ནའང༌། དེང་སང་མན་ངག་འགའ་ཞིག་ལས་དངོས་སུ་བརྒྱུད་འཛིན་ནི་མི་སྣང་ངོ༌། བཀའ་བརྒྱུད་ཆུང་བརྒྱད་ཀྱི་བཀའ་སྲོལ་བྱོན་ཚུལ་ནི། རྗེ་ཕག་གྲུ་རྡོ་རྗེ་རྒྱལ་པོའི་སློབ་མ་གདུགས་ཐོག་ལྔ་བརྒྱ་བྱུང་བའི་གཙོ་བོ་རྣམས་ཀྱིས་ཟུར་དུ་གདན་ས་བསྐྱངས་ཤིང༌། སོ་སོར་གདམས་ངག་གི་བཀའ་བབ་ཁྱད་པར་ལས་བཀའ་བརྒྱུད་ཆུང་བརྒྱད་དམ་ཟུང་བཞི་ཡ་བརྒྱད་དུ་གྲགས་པ་སྟེ། འབྲི་སྟག་གཉིས། ཁྲོ་གླིང་གཉིས། སྨར་ཡེལ་གཉིས། གཡའ་ཤུག་གཉིས་ཏེ་བརྒྱད་ལས། དང་པོ་མཉམ་མེད་འབྲི་གུང་བཀའ་བརྒྱུད་ནི། དཔལ་མགོན་འཕགས་པ་ཀླུ་སྒྲུབ་ཀྱི་སྤྲུལ་པ། རྟེན་འབྲེལ་མཐར་ཕྱིན་སྐྱོབ་པ་འཇིག་རྟེན་གསུམ་མགོན་ལས་བརྒྱུད་དེ། དཔལ་ལྡན་འབྲི་གུང་བཀའ་བརྒྱུད་ཀྱི་བསྟན་པའི་སྲཽལ་འབྱེད་པོ་ྋསྐྱོབ་པ་འཇིག་རྟེན་གསུམ་གྱི་མགོན་པོ་ནི་ཕྱི་ལོ་1143ལོར་བོད་ཡུལ་ཁ་བ་ཅན་གྱི་ལྗོངས་མདོ་ཁམས་སྒང་དྲུག་གི་ཡ་གྱལ་རྔུལ་རྫ་ཟལ་མོ་སྒང་གི་སའི་ཆར་ཙར་སྟོད་གཡོན་ལུང་གི་གྲོང་འཁྱེར་ཙུ་ངུ་ཞེས་ཡོངས་སུ་གྲགས་པ་དེར་རིགས་ནི་བོད་མིའུ་དྲུག་འབྲུ་རྒྱལ་སྐྱུ་རའི་གདུང་ལས་སྐུ་བལྟམས། ཆུང་ངུ་ནས་དམ་པའི་རིགས་སད་པས། དགེ་བའི་བཤེས་གཉེན་མང་པོ་ལས་མདོ་སྔགས་ཀྱི་ཆོས་མང་དུ་གསན། སྒྱུ་མ་ལྟ་བུའི་ཏིང་ངེ་འཛིན་རྩོལ་མེད་དུ་ཐུགས་རྒྱུད་ལ་འཁྲུངས། མདོ་རྒྱུད་ལས་གསུངས་པའི་ལས་ཚོགས་མང་པོ་གྲུབ་ཅིང༌། ཆོས་མཁས་པ་དང། ནད་སེལ་བ་དང༌། མཐུ་ཆེ་བ་སོགས་ཀྱི་གྲགས་པ་ཐོབ། འོན་ཏེ་རྗེ་ཕག་གྲུའི་སྙན་པ་གསན་པས་ཐུགས་ཕྲོགས་ཏེ། རྗེ་ཕག་གྲུའི་ཞབས་ལ་བསྟཻན་ནས་རྟེན་དགེ་བསྙེན་ཡིན་པས་དགེ་བསྙེན་ར་ཐུལ་ཅན་དུ་གྲགས། ཕྱག་རྒྱ་ཆེན་པོ་ལྔ་ལྡན་གྱི་གདམས་པ་ལ་བརྟེན་ནས་རྟོགས་པ་ཁྱད་པར་བརྙེས། དགུང་ལོ་སོ་ལྔ་པར་བསྙེན་རྫོགས་ཀྱི་སྡོམ་པ་བཞེས་ཤིང། གནང་བཀག་གི་མཚམས་ལས་མི་འདའ་བའི་སུམ་ལྡན་གྱི་རྡོ་རྗེ་འཛིན་པ་ཆེན་མོར་བཞུགས་ཏེ། ཕྱི་ལོ་1179ལོར་ཆོས་གྲྭ་ཆེན་པོ་འབྲི་གུང་གདན་ས་མཐིལ་ཕྱག་བཏབ་སྟེ། རིམ་བཞིན་བུ་སླཽབ་དཔག་ཏུ་མེད་པ་འདུས་ཤིང། དེ་ཡང་ཉིན་གཅིག་འདུས་པའི་ཚད་ཀྱང། གཉོས་ཀྱི་བུར་སྟོན་ལ་ཚོགས་པ་ལྔ་ཁྲི་ལྔ་སྟོང་ལྔ་བརྒྱ་ཉི་ཤུ་རྩ་ལྔ་འདུས་པ་སོགས། དེ་ལྟར་བསྟན་པའི་རྩ་བ་དགེ་འདུན་ཡིན་ཞིང༌། དེ་ཡང་ཚུལ་ཁྲིམས་རིན་པོ་ཆེ་ལ་རག་ལས་པར་གཟིགས་ནས་རང་ཉིད་འདུལ་བའི་བཅའ་ཁྲིམས་ཕྲ་མོ་ཙམ་ལས་ཀྱང་མི་འགལ་བའི་བསྟན་རྩ་འདུལ་བའི་བཅས་པ་ཚུལ་བཞིན་སྐྱོང་བའི་རྣམ་ཐར་གཙང་མ་བདག་གིར་བཞེས། དེ་ལྟར་སངས་རྒྱས་ཀྱི་མཛད་པ་ཅན་ཆོས་རྗེ་འབྲི་གུང་པ་ཆེན་པོ་དེ་ཉིད་ཐུགས་ཀྱི་དགོངས་པ་ཡོངས་སུ་རྫོགས་ཏེ། གཟུགས་སྐུ་ཆོས་དབྱིངས་སུ་བསྡུས་པའི་ཚུལ་བསྟན་ཏོ། །དེ་ལ་བརྒྱུད་འཛིན་གྱི་བུ་སློབ་གཙོ་བོ་རྗེ་སྤྱན་སྔ་རིན་པོ་ཆེ་དང༌། སྤྱན་སྔ་ཤེས་རབ་འབྱུང་གནས། ཁྱད་པར་ཐུགས་སྲས་སྤྱན་ས྄ྔ་བ་གྲགས་པ་འབྱུང་གནས་ཀྱིས་གདན་ས་ལོ་གྲངས་དུ་མའི་བར་དུ་ལེགས་པར་བསྐྱངས། དེ་ཡང་རྗེ་འདིའི་དུས་སུ་འདུས་པ་ཁྲི་བཅོ་བརྒྱད་བྱུང་བ་དང༌། དབྱར་གནས་པའི་སྐབས་ཚུལ་ཤིང་བཞེས་མཁན་དགེ་སློང་འབུམ་རེ་བྱུང་བས། དུས་དེ་ཙམ་ན་ཆོས་སྡེ་འདི་ལས་དར་རྒྱས་ཆེ་བ་གངས་ཅན་གྱི་ལྗོངས་སུ་མ་བྱུང་སྟེ། དེ་ཡང་རི་ཐམས་ཅད་འབྲི་གུང་རི་པ། ཐང་ཐམས་ཅད་འབྲི་གུང་ཐང་པ་ཞེས་གྲགས་པའི་བ་དན་དཀར་པོ་ནོར་འཛིན་གྱི་ཁྱོན་ཀུན་ཏུ་ཆེས་ཆེར་གཡོས་པར་གྱུར། གཞན་ཡང་གདན་ས་མ་ལག་དང་བཅས་པའི་རང་ལུགས་ཆོས་དྲུག་དང་ཕྱག་ཆེན་ལྔ་ལྡན། དེ་བཞིན་རང་ལུགས་ཀྱི་བཀའ་སྲོལ་ཐུན་མོང་མ་ཡིན་པའི་མདོ་རྒྱུད་མན་ངག་དང་བཅས་པའི་འཆད་ཉན་སྒོམ་སྒྲུབ་ཀྱི་རྒྱུན་དང་ཕྱག་བཞེས་མཐའ་དག་འཁྲུལ་མེད་ལེགས་པར་བཞུགས་པ་སོགས། མདོར་ན་འཕགས་མཆོག་ཐུགས་རྗེ་ཆེན་པོའི་རྣམ་རོལ་ྋསྐྱབས་མགོན་ཆེ་ཚང་རིན་པོ་ཆེ་མཆོག་དང་ྋསྐྱབས་མགོན་ཆུང་ཚང་རིན་པོ་ཆེ་རྣམ་གཉིས་སྐུ་ཕྲེང་རིམ་བྱོན་ད་ལྟའི་ྋསྐྱབས་མགོན་ཆེ་ཚང་རིན་པོ་ཆེ་གདན་རབས་སུམ་ཅུ་རྩ་བདུན་པ་དཀོན་མཆོག་བསྟན་འཛིན་ཀུན་བཟང་ཕྲིན་ལས་ལྷུན་གྲུབ་མཆོག་གིས་དབུས། སྐྱེས་མཆོག་རྣམས་ཀྱི་ཐུགས་བསྐྱེད་དང་ཕྲིན་ལས་རྨད་པོ་ཆེའི་ཉེར་ལེན་ལ་བརྟེན་མགོན་པོ་འབྲི་གུང་པ་ཆེན་པོའི་བཀའ་སྲོལ་དྲི་མ་མེད་པ་འདི་ཉིད་སྙིགས་མའི་དུས་འདིར་ཡང་འཛམ་གླིང་ཡངས་པའི་ཁྱོན་དུ་དར་རྒྱས་སུ་གནས་བཞིན་པའོ། ། གཉིས་པ་སྟག་ལུང་བཀའ་བརྒྱུད་ནི། མོས་གུས་མཐར་ཕྱིན་སྟག་ལུང་ཐང་པ་རིན་པོ་ཆེ་བཀྲ་ཤིས་དཔལ་ལས་བརྒྱུད་པ་སྟེ། དེ་ནི་མདོ་ཁམས་གངས་ཤོད་བོང་ར་སྟེང་དུ་ཕྱི་ལོ་1142ལོར་འཁྲུངས། རིམ་གྱིས་དགེ་བཤེས་བྲག་དགོན་པ་ལས་སྤྱོད་འཇུག་དང༌། བསླབ་བཏུས་སོགས་གསན་བསམ་རྒྱ་ཆེར་མཛད། དགུང་ལོ་བཅོ་བརྒྱད་པར་བླ་སྒང་པ་ཤེས་རབ་རྡོ་རྗེ་དང། ཚར་སྟོན་ལས་རབ་ཏུ་བྱུང་སྟེ་མཚན་བཀྲ་ཤིས་དཔལ་གསོལ། དགུང་གྲངས་ཉེར་བཞིའི་སྐབས་དབུས་སུ་བྱོན་ནས་འགྲོ་མགོན་ཕག་མོ་གྲུ་པ་དང་མཇལ། ལོ་དྲུག་ཏུ་བསྟེན་ཏེ་བླ་མས་ཆོས་གསུངས་པ་ཐམས་ཅད་ཡི་གེར་བཀོད་ཅིང༌། ཐུགས་ཀྱི་བཅུད་མ་ལུས་པ་ཕྱུང་སྟེ་ཉམས་བཞེས་མཛད་པས་ཕྱག་རྒྱ་ཆེན་པོ་སྒོམ་མེད་ཀྱི་རྟོགས་པ་ཐུགས་ལ་འཁྲུངས། ཕྱི་ལོ་1180ལོར་རྗེ་འགྲོ་མགོན་ཕག་མོ་གྲུ་པས་ལུང་བསྟན་པ་ལྟར་གདན་ས་སྟག་ལུང་དགོན་ཕྱག་བཏབ་སྟེ། དེར་དགེ་འདུན་ཞལ་གྲངས་ལྔ་སྟོང་ཙམ་འདུས་པས། དཔལ་སྟག་ལུང་ཐང་པ་ཞེས་པའི་སྙན་པའི་གྲགས་པས་ས་སྟེང་དུ་ཁྱབ་པ་སོགས། ཕྲིན་ལས་ནམ་མཁའ་དང་མཉམ་པར་བསྐྱངས་ཏེ། མཐར་དགུང་གྲངས་རེ་དགུར་དགོངས་པ་ཆོས་དབྱིངས་སུ་ཐིམ་བའི་ཚུལ་བསྟན་ཏོ། །རྗེ་འདི་ཉིད་ཀྱི་རྗེས་སུ་དབོན་རིན་ཆེན་མགོན་པོ་སོགས་ཀྱིས་གདན་ས་རིམ་པར་བསྐྱངས་པས་སྔར་ལས་ཀྱང་ཆེས་ཆེར་དར་རྒྱས་སུ་གྱུར། ལྷག་པར་རྗེ་སྒམ་པོ་པའི་སྤྲུལ་པར་གྲགས་པ་སངས་རྒྱས་དབོན་པོ་གྲགས་པ་དཔལ་ཁམས་སུ་བྱོན་ནས་རི་བོ་ཆེའི་དགོན་པ་ཕྱག་བཏབ། ཆོས་སྐུ་ཨོ་རྒྱན་མགོན་པོས་འདུ་ཁང་ཆེན་མོ་ཁྲ་འཇིགས་མ་དེ་བཞེངས་ནས་སྐུ་གསུང་ཐུགས་ཀྱི་རྟེན་ཁྱད་པར་ཅན་ཤིན་ཏུ་མང་པོ་དང༌། ཁྱད་པར་དུའང་རྒྱལ་བའི་བཀའ་འགྱུར་རིན་པོ་ཆེས་གཙོས་གསུང་རབ་གསེར་བྲིས་དང་སྐྱ་བྲིས་ཀྱི་གླེགས་བམ་ཁྲི་ཕྲག་བརྒལ་བ་རི་བོ་ཆེའི་ཆོས་བརྩིགས་ཞེས་ཡོངས་སུ་གྲགས། བཤད་སྒྲུབ་ཀྱི་འདུས་སྡེའང་ཤིན་ཏུ་རྒྱ་ཆེ། དེ་ནས་བཟུང་སྟག་ལུང་ཡ་ཐང་མ་ཐང་ཞེས་གཉིས་སུ་གྱེས་ཏེ། མཁས་གྲུབ་ཀྱི་སྐྱེས་བུ་དཔག་ཏུ་མེད་པ་བྱོན། ལྷག་པར་དུས་ཕྱིས་སྟག་ལུང་ངག་དབང་གྲགས་པ་ཞེས་མཁས་པའི་སྙན་པས་དབུས་གཙང་གི་ཆེ་རྒུས་ཞབས་ལ་བཏུད་པ་དེ་ཉིད་བསྟན་པ་ལ་མཛད་རྗེས་ཤིན་ཏུ་ཆེ། དེ་བཞིན་མཁས་པའི་དཔལ་མངའ་ཞབས་དྲུང་ངག་དབང་རྣམ་རྒྱལ་སོགས་སྐྱེས་ཆེན་རིམ་བྱོན་གྱིས་ལུགས་བཟང་འདི་ཉིད་བླ་ན་འདེགས་པའི་མཛད་པ་བསྐྱངས་སོ། ད་ལྟ་ནི་ཕྱོགས་འདིར་འཚཽ་ཞིང་བཞུགས་པའི་སྟག་ལུང་བསྟན་བདགྋསྐྱབས་རྗེ་མ་སྤྲུལ་རིན་པོ་ཆེ་མཆོག་དང་ྋསྐྱབས་རྗེ་ཞབས་དྲུང་རིན་པོ་ཆེ་རྣམ་གཉིས་ཀྱིས་མདོ་སྔགས་ཀྱི་གཞུང་ལུགས་དང་རིག་གནས། ཕྱི་ནང་གི་སྐད་ཡིག ལྷག་དོན་རང་ལུགས་ཀྱི་རྒྱུད་པའི་མན་ངག་རིན་པོ་ཆེ་སོགས་ལ་གསན་བཞེས་རྒྱ་ཆེར་གནང་མུར་ཐོག སྟག་ལུང་བསྟན་དོན་ཐུགས་ཁུར་ཆེ་བཞེས་གནང་བཞིན་པའོ། ། གསུམ་པ་ཁྲོ་ཕུ་བཀའ་བརྒྱུད་ནི། འགྲོ་མགོན་རྒྱལ་ཚབ་ཁུ་དབོན་ལས་བྱུང་སྟེ། དེ་ཡང་རྒྱལ་ཚབ་རིན་ཆེན་མགོན་ནི། གཙང་སྟོད་ཤབ་ཀྱི་སྨད་དུ་གནུབས་ནམ་མཁའི་སྙིང་པོའི་གདུང་བརྒྱུད་དུ། ཕྱི་ལོ་1118ལོར་སྐུ་འཁྲུངས། འགྲོ་མགོན་ཕག་མོ་གྲུ་པ་སོགས་བླ་མ་བརྒྱད་ཅུ་རྩ་གཉིས་བསྟེན་ཏེ། ཕྱག་རྒྱ་ཆེན་པོའི་རྟོགས་པ་མཐར་ཐུག་པ་བརྙེས། ཕྱི་ལོ་1171ལོར་ཁྲོ་ཕུ་གདན་ས་ཕྱག་བཏབ། དགོན་གནས་ད་ལྟའི་བོད་ས་སྐྱ་རྫོང་དགེ་སྟེང་ཡུལ་ཚོར་ཡོད། དེར་དགེ་འདུན་མང་དུ་འདུས་ཤིང་དེའི་ཆོས་བརྒྱུད་དར་སྤེལ་བྱུང་བ་ལ་ཁྲོ་ཕུ་བཀའ་བརྒྱུད་ཅེས་གྲགས། བཞི་པ་གླིང་རས་བཀའ་བརྒྱུད་དམ། ད་ལྟ་ཡོངས་གྲགས་དཔལ་ལྡན་འབྲུག་པ་དཀར་བརྒྱུད་ཀྱི་རིང་ལུགས་ནི། གྲུབ་ཆེན་གསང་ཕུ་བ་གླིང་ཆེན་རས་པ་པདྨ་རྡོ་རྗེ་ ༼1128–1188༽ ལས་རིམ་པར་བྱོན་པ་ཡིན་ཏེ། དེ་ནི་མྱང་སྟོད་རིག་པའི་འབྱུང་གནས་ཀྱི་གླང་པོ་སྣར་ཕྱི་ལོ་1128ལོར་འཁྲུངས། དེ་ནས་རིམ་བཞིན་བླ་མ་དུ་མ་ལས་མདོ་སྔགས་ཀྱི་ཆོས་མང་པོ་གསན་བསམ་མཛད། ཁྱད་པར་དུ་དགུང་གྲངས་སོ་བརྒྱད་སྐབས་འགྲོ་མགོན་ཕག་མོ་གྲུ་པར་མཇལ། གདམས་ངག་གསན་ཏེ་སྒོམ་པས་ཉམས་རྟོགས་ཁྱད་པར་ཅན་འཁྲུངས། བླ་མ་ལ་རྟོགས་པ་ཕུལ་བས་བླ་མ་ཤིན་ཏུ་ཐུགས་དགྱེས་ཏེ། ཆུ་བོ་གངྒའི་ཚུན་ལ་རྟོགས་པ་མཐོ་བར་བསྔགས། ཕྱིས་སྣ་ཕུ་ཆོས་ལུང་དུ་གདན་ས་བཏབ། ཐོག་མའི་དགོན་གནས་ད་ལྟའི་ཆུ་ཤུལ་རྫོང་གནམ་ཕུའི་སྣེ་མོ་ཡུལ་ཚོ་གཞི་བདག་ཇོ་བོ་ལྷ་རྩེ་ཞེས་པའི་རི་ཞོལ་དུ་གནས། སྣ་ཕུ་ཆོས་ལུང་དུ་གདན་ས་མཛད་ནས་གཞན་དོན་དཔག་ཏུ་མེད་པ་བསྐྱངས་པས་གྲུབ་ཆེན་སྣ་ཕུ་བ་ཞེས་གྲགས་སོ། དེའི་ཐུགས་སྲས་གཙོ་བོ་དཔལ་ནཱ་རོ་པའི་རྣམ་སྤྲུལ་འགྲོ་བའི་མགོན་པོ་གཙང་པ་རྒྱ་རས་ཡེ་ཤེས་རྡོ་རྗེ་༼1161—1211༽ནི། གཙང་མྱང་སྟོད་ཁུ་ལེའི་ཆར་ཕྱི་ལོ་1161ལོར་འཁྲུངས། དགུང་གྲངས་ཉེར་གཉིས་ཡན་ལ་སློབ་དཔོན་བརྒྱད་ཙམ་བསྟེན་ཏེ་མདོ་སྔགས་གཞུང་ལུགས་ལ་གསན་བསམ་མཛད། དེ་རྗེས་གྲུབ་ཆེན་གླིང་རས་པ་དང་མཇལ་ཏེ་གདམས་ངག་ལ་བརྟེན་ནས་རྟོགས་པ་ནམ་མཁའ་དང་མཉམ་ཞིང༌། རས་ཆུང་པས་རོ་སྙོམ་སྐོར་དྲུག་གི་གདམས་ངག་ལྷོ་བྲག་ཏུ་སྦས་པ་གཏེར་ནས་བཞེས། རབ་བྱུང་གསུམ་པའི་མེ་གླང་ལོ། ཕྱི་ལོ་1205ལོར་རྗེ་གླིང་རས་པདྨ་རྡོ་རྗེས་ལུང་བསྟན་པ་བཞིན་དགོན་པ་འདེབས་པའི་ས་འཚོལ་དུ་ཕེབས་ཏེ་ཆོས་རྗེ་དཔོན་སློབ་རྩེ་བོ་ལར་ཕེབས་དུས་ད་ལྟའི་གནམ་འབྲུག་ཡོད་སར་རྒྱ་གར་གྱི་གྲུབ་ཆེན་དགུའི་རྣམ་སྤྲུལ་འབྲུག་མ་བུ་དགུ་ནམ་མཁར་འཕུར་བ་དང༌། འབྲུག་སྒྲ་དྲག་པོ་ལན་གསུམ་བསྒྲགས་པ་རྟེན་འབྲེལ་དུ་གཟིགས་ཏེ། འབྲུག་སྒྲས་གར་ཁྱབ་ཏུ་ངའི་བསྟན་པས་ཁྱབ་པར་འདུག་ཅེས་གསུངས། དེར་གདན་ས་འདེབས་པའི་རྟེན་འབྲེལ་མཛད། དགོན་པའི་མིང་ཡང་འབྲུག་ཏུ་བཏགས། རྡོ་རྗེ་ཕག་མོས་དཔལ་ལྡན་འབྲུག་པའི་བསྟན་པ་བྱ་རྒོད་པོའི་ཉིན་ལམ་བཅོ་བརྒྱད་དུ་ཁྱབ་པར་ལུང་བསྟན། དེ་ནས་བཟུང་ཆོས་དང་གང་ཟག་ཐམས་ཅད་ལ་འབྲུག་པ་ཟེར་བ་དང༌། འགྲོ་མགོན་གཙང་པ་རྒྱ་རས་ཀྱི་ཡང་སྲིད་རིམ་བྱོན་ལ་ྋརྒྱལ་དབང་འབྲུག་པ་ཞེས་འབོད་པ་ཡིན། འགྲོ་མགོན་གཙང་པ་རྒྱ་རས་ཀྱི་སློབ་མ་ལོ་རས་པ་གྲགས་པ་དབང་ཕྱུག་གི་སློབ་མ་རྩ་རི་རས་ཆེན་ལས་བརྒྱུད་པ་ལ་སྨད་འབྲུག་ས་ཡི་དྲེགས་པ། རྒོད་ཚང་པ་མགོན་པོ་རྡོ་རྗེ་བརྒྱུད་པ་དང་བཅས་པ་ལ་སྟོད་འབྲུག་གནམ་གྱི་སྐར་མ། སྤ་རི་བ་ཡེ་ཤེས་མགོན་པོ་ལས་བརྒྱུད་པ་ལ་བར་འབྲུག་དང༌། དབེན་ཆེན་རས་པ་ནས་བརྒྱུད་པ་ལ་གདན་ས་བརྒྱུད་པར་གྲགས་ཤིང༌། ྋརྒྱལ་དབང་འབྲུག་པ་སྐུ་ཕྲེང་བཞི་པ་ཀུན་མཁྱེན་པདྨ་དཀར་པོའི་ ༼1527-1692༽ རྣམ་སྤྲུལ་ྋརྒྱལ་དབང་དཔག་བསམ་དབང་པོ་ནས་བཟུང་ྋརྒྱལ་དབང་འབྲུག་པ་སྐྱེ་ཕྲེང་རིམ་བྱོན་ད་ལྟ་བསྟན་འགྲོའི་དཔལ་མགོན་མངོན་པར་བཞུགས་བཞིན་པ་ྋརྒྱལ་དབང་འབྲུག་པ་སྐུ་ཕྲེང་བཅུ་གཉིས་པ་མཆོག་ནས་བསྟན་པ་སྒོ་ཀུན་ཆེས་ཆེར་གསལ་བར་བྱེད་པའི་བདག་ཉིད་ཅན་ཤ་སྟག་བྱོན། གཞན་ཡང་ཀུན་མཁྱེན་པདྨ་དཀར་པོའི་ཞལ་སློབ་རྗེ་ལྷ་རྩེ་བ་ངག་དབང་བཟང་པོར་ ༼1546—1615༽ སྟག་ཚང་རས་པ་ངག་དབང་རྒྱ་མཚོ་ ༼1573-1651༽ དང༌། མདོ་ཁམས་པ་ཀརྨ་བསྟན་འཕེལ་ལམ་ངག་དབང་བསྟན་འཕེལ། རྒྱལ་ཁམས་པ་དཀོན་མཆོག་ཆོས་ཀྱི་རྒྱལ་པོ་སོགས་སློབ་མ་སྒོམ་མེད་རྟོགས་པ་དགུ་དང༌། མཉམ་རྗེས་འདྲེས་པ་བཞི་བཅུ་ཞེ་ལྔ་བྱུང་ཞིང༌། སྟག་ཚང་རས་པ་ངག་དབང་རྒྱ་མཚོས་ལ་དྭགས་ཆོས་རྒྱལ་སཻངྒ་རྣམ་རྒྱལ་གྱི་དབུ་ལྷ་གནང་སྟེ་མཆོད་ཡོན་སྟག་སེང་ཁ་སྤྲོད་ཀྱིས་ལ་དྭགས་སྟོད་སྨད་བར་གསུམ་དུ་དོན་བརྒྱུད་དཔལ་ལྡན་འབྲུག་པའི་བསྟན་པ་སྤེལ། རྗེ་ལྷ་རྩེ་བའི་ཞལ་སློབ་རྡོར་རྫོང་རིན་པོ་ཆེ་སྐུ་ཐོག་དང་པོ་རྒྱལ་ཁམས་པ་དཀོན་མཆོག་ཆོས་ཀྱི་རྒྱལ་པོ་རོང་མིའི་ཡུལ་དུ་བཞུགས་ཤིང་དགོན་ཕྱག་བཏབ་པར་མཛད་ཅིང་སྒྲུབ་པའི་རྒྱལ་མཚན་བཙུགས། ཡང་མདོ་ཁམས་པ་ཀརྨ་བསྟན་འཕེལ་ལམ། ངག་དབང་བསྟན་འཕེལ་ ༼1569-1627༽ ནི་རྗེ་ལྷ་རྩེ་བ་ངག་དབང་བཟང་པོས་ལུང་བསྟན་པ་བཞིན་ཁམས་སུ་བྱོན། བཤད་བསྒྲུབ་གཉིས་ཀྱི་སྒོ་ནས་བསྟན་པ་འཛིན་སྐྱོང་སྤེལ་གསུམ་གྱི་མཛད་པ་བསྐྱངས། སློབ་མ་གྲགས་ཅན་རྒྱ་མཚོ་རྣམ་གསུམ་མཚོན་བསམ་གྱིས་མི་ཁྱབ་པ་བྱུང་ཤིང༌། ཡང་ཀུན་མཁྱེན་པད་དཀར་གྱི་རྣམ་སྤྲུལ་ཞབས་དྲུང་ངག་དབང་རྣམ་རྒྱལ་གྱིས་ལྷོ་མོན་ཁ་བཞི་ཐུགས་རྗེ་དང་རྫུ་འཕྲུལ་གྱིས་དབང་དུ་བསྡུས་ཏེ། དཔལ་ལྡན་འབྲུག་པའི་རིང་ལུགས་དཀར་འབྱམས་སུ་མཛད་པ་ལ་ལྷོ་འབྲུག་ཏུ་གྲགས་པ་སྟེ། མདོར་ན་མི་ཕྱེད་འབྲུག་པ། འབྲུག་ཕྱེད་སྤྲད་པོ། སྤྲང་ཕྱེད་གྲུབ་ཐོབ་ཅེས་བོད་ཀྱི་ཁ་དཔེར་གྲགས་པ་ལྟར། གྲུབ་བརྙེས་ཀྱི་སྐྱེས་རབས་རིམ་པར་བྱོན་ནས་ཕྱོགས་ཀྱི་གདུལ་བྱ་རྒྱ་མཚོ་སྨིན་པར་མཛད་པས། དོན་བརྒྱུད་བསྟན་པའི་ཉི་མ་ནུབ་མེད་རྟག་པར་གསལ་བཞིན་པའོ།། ལྔ་པ་སྨར་པ་བཀའ་རྒྱུད་ནི། སྨར་པ་གྲུབ་ཐོབ་ཤེས་རབ་སེངྒེ་ནི་ཕྱི་ལོ་1135 ལོར་མདོ་ཁམས་ཀྱི་ཤར་ཕྱོགས་འབྲི་ཀླུང་གི་ཆ་ལག་ཏུ་གཏོགས་པ་སྨར་ཁམས་རུ་ཤོད་དགེ་རྒྱལ་བྱེ་མའི་ཀླུང་དུ་འཁྲུངས། ཐོག་མའི་དགོན་གནས་སྨར་ཁམས་རུ་ཤོད་དུ་ཕྱི་ལོ་1167ལོར་འདམ་སྟེང་ཤོ་དགོན་ཕྱག་བཏབ། ཚོགས་པ་ཉིས་སྟོང་ལྷག་པར་འདུས། དེའི་སློབ་བརྒྱུད་ལས་ཡང་དགོན་ཡེ་ཤེས་རྒྱལ་མཚན་སོགས་ཀྱིས་གདན་ས་འགའ་བཏབ། བར་ལམ་དར་རྒྱས་ཆེ་ཙམ་བྱུང་ཡོད། དྲུག་པ་ཡེལ་པ་བཀའ་བརྒྱུད་ནི། འགྲོ་མགོན་པ་ཡེ་ཤེས་བརྩེགས་ནི་ཕྱི་ལོ་ 1124ལོར་ཁམས་ནང་ཆེན་རྫོང་སྐྱོ་བྲག་ཡུལ་ཚོ་ཆམ་ཏི་གསེར་ཕུག་ཏུ་འཁྲུངས། གདན་ས་ཤར་ཡེལ་ཕུག ལྷོ་རྡོ་རྫོང། ནུབ་དགོན་ལུང༌། བྱང་རྟ་རྣ་སྟེ་བཞི་ལས། ཤར་ཡེལ་ཕུག་ནི་ད་ལྟའི་ནང་ཆེན་རྫོང་ལྕི་ཆུ་ཡེ་རྒྱལ་ནམ་མཁའ་མཛོད་ཀྱི་ཉི་ཞོལ་དུ་ཡོད། དེར་དགེ་འདུན་ཁྲི་གཅིག་ལྷག་འདུས། སྒོམ་ཆེན་གྱིས་རི་གང་བ་དང་སྒོམ་ཕྲུག་གིས་ཐང་གང་ཞེས་ཟེར། གླིང་རྗེ་བློན་གྱིས་བླ་མར་བཀུུར་ཞིང་ཕ་ཟོག་མང་པོ་ཕུལ་བ་རྟ་རྣ་རུ་མཇལ་རྒྱུ་ཡོད། གྲུབ་པའི་སྤྱོད་པ་ལ་མངའ་བརྙེས། སློབ་མ་ཡང་མང་དུ་བྱུང༌། ད་ལྟ་ནི་དགོན་གནས་ཐམས་ཅད་ཀམ་ཚང་གིས་འཛིན་པར་མཛད་དོ། བདུན་པ་གཡའ་བཟང་བཀའ་བརྒྱུད་ནི། ཟ་ར་བ་སྐལ་ལྡན་ཡེ་ཤེས་སེངྒེ་ནི་ཡུལ་ལྷོ་ཁའི་མོན་མཁར་ཡུལ་དུ་འཁྲུངས། ཐོག་མའི་དགོན་གནས་བོད་ལྗོངས་ལྷོ་ཁ་སྣེ་གདོང་ཡར་སྟོད་གྲོང་གངས་རི་ཡར་ལྷ་ཤམ་པོའི་མདུན་ཕྱོགས་སུ་ཡོད། ཕྱི་ལོ་ 1206ལོར་ཆོས་རྗེ་སྨོན་ལམ་བླ་སློབ་གཉིས་པོས་གཡའ་བཟང་དགོན་ཕྱག་བཏབ་ཅིང་ཚོགས་པ་མང་དུ་བསྐྱངས། སློབ་མ་སྒོམ་ཆེན་བཞི་སོགས་རྣལ་འབྱོར་པའི་ཚོགས་དང༌། གཡའ་བཟང་སྡེ་སྲིད་དུ་གྲགས་པའི་སྟོབས་འབྱོར་ལྡན་པ་དག་ཀྱང་བྱུང་ངོ༌།། བརྒྱད་པ་ཤུག་གསེབ་བཀའ་བརྒྱུད་ནི། སྣེ་ཕུ་གྱེར་ཚུལ་ཁྲིམས་སེངྒེ་ནི་ཕྱི་ལོ་ 1144ལོར་ཡར་ཀླུང་དུ་འཁྲུངས། ཐོག་མའི་དགོན་གནས་བོད་ཆུ་ཤུལ་རྫོང་སྣེ་ཕུ་ཡུལ་ཚོའི་ཁོངས་གངས་རི་ཐོད་དཀར་གྱི་གཤམ་དེར་ཡོད། ཕྱི་ལོ་1181ལོར་ཤུག་གསེབ་དགོན་ཕྱག་བཏབ། དེར་སློབ་མ་མང་དུ་འདུས་པ་བྱུང་ནའང། ཕྱིས་འདིའི་ཆོས་རྒྱུན་བཞུགས་པ་མ་ཐོས། མདོར་ན་ཆེ་བཞི་ཆུང་བརྒྱད་དུ་གྲགས་པ་འདི་ཀུན་ལ། སྔོན་དུས་སུ་གྲུབ་པའི་སློབ་དཔོན་སོ་སོས་གདམས་པ་གང་ལ་རྩལ་དུ་བཏོན་ཅིང་བཤད་ནས། སློབ་མ་རྣམས་འཁྲིད་པར་མཛད་པའི་བཀའ་སྲོལ་ཁྱད་པར་བ་རེ་ཤིན་ཏུ་དར་རྒྱས་སུ་གྱུར། བར་སྐབས་ཤིག་ནས་དུས་དབང་གིས་བསྟན་པ་ལ་རིམ་གྱིས་འཕེལ་གྲིབ་ཅི་རིགས་ངེས་མེད་སྣ་ཚོགས་བྱུང་ན་འང༌། བཀའ་བརྒྱུད་ཕྱག་རྒྱ་ཆེན་པོའི་གདམས་པའི་མན་ངག་རིན་པོ་ཆེ་གསེར་གྱི་ཡང་ཞུན་ལྟ་བུ་འདི་ཉིད་ནི་ད་ལྟའི་བར་གྲ་མ་ཉམས་ཤིང་གྲུ་མ་ཆག་པར་གནས་པ་འདི་བཞིན་ལགས་སོ། ། བཀའ་བརྒྱུད་པའི་ཆེ་བ་སྤྱི་བཤད། སྤྱིར་བཀའ་བརྒྱུད་པའི་ཆེ་བ་མདོ་ཙམ་བརྗོད་ན། སྟག་ལུང་ཞབས་དྲུང་ངག་དབང་རྣམ་རྒྱལ་གྱི་ཆོས་འབྱུང་ངོ་མཚར་རྒྱ་མཚོ་ལས། མདོར་ན་ཉན་ཐོས་གྱི་ངེས་འབྱུང༌། ཐེག་ཆེན་གྱི་སེམས་བསྐྱེད། གསང་སྔགས་ཀྱི་དམ་ཚིག་རྣམ་པར་དག་པ་རྣམས་གཞིར་བཞག་པའི་སྟེང་དུ་བཀའ་བརྒྱུད་རིན་པོ་ཆེའི་ཁྱད་ཆོས། ཐོག་མར་མར་རྔོག་གི་རྒྱུད་བཤད། མི་ལའི་སྙིང་རུས་ཀྱི་གདམས་ངག སྒམ་པོ་བའི་ངོ་བོ་གད་དར། ཀརྨ་པའི་རླུང་སེམས་དབྱེར་མེད། ཞང་གི་ལམ་མཆོག་མཐར་ཐུག འབའ་རོམ་པའི་བསྲེ་འཕོ་གསེབ་ལམ། ཕག་གྲུའི་གསང་སྔགས། སྟག་ལུང་པའི་རྣམ་ཐར་སོ་དགུ། འབྲི་གུང་བའི་སྡོམ་གསུམ་སྣོད་གཅིག གཙང་པ་རྒྱ་རས་ཀྱི་རྟེན་འབྲེལ་རོ་སྙོམས། ལོ་རྒོད་ཀྱི་མོས་གུས་དང་ཞེན་ལོག་རྣམས་ནི་ཆ་མཐུན་ཁྱད་འཕགས་རེ་རེ་ལའང་ཐམས་ཅད་ཚང་བ་ཡོད་མོད། །ཞེས་པ་ལྟར་ལ། གཞན་ཡང༌། གང་རྩལ་དུ་བཏོན་ནས་སློབ་མར་ཁྲིད་ཅིང་སྐྱོང་བ་མཛད་པའི་ཕྱིར། བཀའ་བརྒྱུད་པ་ཞེས་པ་སྒྲ་བསྒྱུར་མར་པ་ལོ་ཙཱ་ལ་བཀའ་བབས་སུ་མངའ་བའི་གདམས་པ་རྒྱ་མཚོའི་བརྒྱུད་འཛིན་ཡིན་པས་སམ་དྭགས་པོ་ལྷ་རྗེས་དང་པོར་ཇོ་བོ་རྗེ་ལས་བརྒྱུད་པའི་བཀའ་གདམས་ཀྱི་གདམས་ངག་གསན་ཞྀང༌། ཕྱིས་སུ་མར་པ་ནས་བརྒྱུད་པའི་ཕྱག་རྒྱ་ཆེན་པོའི་བརྒྱུད་པ་རིན་པོ་ཆེ་ལ་བཞུགས་ཏེ། དེ་གཉིས་ཟུང་འབྲེལ་དུ་སྐྱོང་བས་ན་བཀའ་བརྒྱུད་དང༌། བཅོས་མའི་རྟོག་ཚོགས་ཀྱི་དྲི་མས་ཡེ་ནས་དག་པའི་སེམས་ཉིད་གཉུག་མའི་རང་ཞལ་དཀར་བའི་བརྡས་བཏགས་ནས། དེ་འཁྲུལ་བྲལ་དུ་ངོ་སྤྲོད་པའི་ཉམས་ལེན་བྱིན་རླབས་ཀྱི་བརྒྱུད་པ་ཡིན་ཞིང༌། མར་མི་སོགས་ལུགས་འདིའི་སྲོལ་འབྱེད་ཐོག་མ་རས་དཀར་ན་བཟའ་ཅན་རྣམས་ཀྱི་བརྒྱུད་པར་སོང་བས་བརྡ་དོན་གཉིས་ལ་བརྟེན་དཀར་བརྒྱུད་པར་བཞེད་པའང་ཡོད་ལ། རྟོགས་པའི་བསྟན་པ་སྒྲུབ་པས་འཛིན་པའི་གྲུབ་ཐོབ་བརྒྱུད་པ་མཚམས་མ་ཆད་པས་སྒྲུབ་བརྒྱུད་པར་ཡང་གྲགས་པའོ།། བཀའ་བརྒྱུད་པ་ནི། ཤངས་པ་བཀའ་བརྒྱུད་དང་དྭགས་པོ་བཀའ་བརྒྱུད་གཉིས་ལས། དང་པོ་མཁས་གྲུབ་ཁྱུང་པོ་རྣལ་འབྱོར་པས་རྒྱ་གར་དུ་བྱོན་ཏེ་པཎ་ཆེན་ན་རོ་མཻ་ཏྲི་པ་དང༌། རྡོ་རྗེ་གདན་པ་ཆེན་པོ། ནི་གུ་མ་ལ་སོགས་མཁས་གྲུབ་མང་པོ་བསྟེན་ཏེ། བོད་དུ་བྱོན་ནས་ཆོས་འཁོར་རྒྱ་ཆེར་བསྐོར་ཏེ། བཞུགས་ཡུལ་གཙང་གི་ཤངས་ཡིན་པས་ཤངས་པ་བཀའ་བརྒྱུད་པར་གྲགས། ཤངས་པ་བཀའ་བརྒྱུད་ཀྱི་གདམས་ངག་བརྒྱུད་པ་དབུས་གཙང་དང་མདོ་ཁམས་ཕྱོགས་སུ་དར་ཁྱབ་ཏུ་གྱུར་ཏེ། དེང་གི་སྐབས་སུའང་ཀམ་ཚང་ྋསྐྱབས་རྗེ་འཇམ་མགོན་རིན་པོ་ཆེའི་དགོན་པ་གཙོ་བོ་གྱུར་པའི་ཀམ་ཚང་དགོན་ཁག་ཕལ་མོ་ཆེའི་ནང་ནི་གུ་ཆོས་དྲུག་གཙོས་གདམས་ངག་རྣམས་རྒྱུན་མ་ཆད་པར་ཕྱག་ལེན་ཉམས་མེད་གནང་བཞིན་བཞུག་སོ།། མཐའ་བྲལ་ལྟ་བ་མཻ་ཏྲི་པ་ཡི་ལུགས། །རྣམ་དག་སྤྱོད་པ་བཀའ་གདམས་རིང་ལུགས་གཉིས། །ཟུང་འབྲེལ་ཕྱག་རྒྱ་ཆེན་པོའི་ལུགས་བཟང་འདི། །སྲིད་མཐའི་བར་དུ་དར་ཞིང་རྒྱས་གྱུར་ཅིག།
བོད་པའི་ཤུལ་བཞག་རིག་གནས་ནི་རྒྱལ་ཁབ་རང་བཞིན་ཅན་གྱི་འཛམ་གླིང་གི་ནོར་བུ་མཆོག་ཏུ་གྱུར་བ་ཞིག་ཡིན་ལ། ལྷག་པར་དུ་བཟོ་རིག་པ་དང་གསོ་བ་རིག་པ། རི་མོ། རྒྱན་ཆ། ཆོས་ལུགས། མཆོད་ཆས། གླུ་ལེན་གར་རྩེད། མེ་ཏོག་མཆོད་པ་སོགས་མིའི་རིགས་ཀྱི་བཟོ་ལས་ལག་རྩལ་གྱི་སྐྱེད་ཚལ་ལས་རྣམ་པར་བཀྲ་བའི་མེ་ཏོག་རྐང་གཅིག་ཡིན།
བོད་ལྗོངས་ཀྱི་ལྷོ་ནུབ་ཕྱོགས་སུ་ཡོད་པའི་གཞིས་ཀ་རྩེ་ས་ཁུལ་གྱི་རྒྱ་ཁྱོན་ལ་སྤྱི་ལེ་གྲུ་བཞི་མ་ཁྲི18.2ཡོད་པ་དང་། ས་གནས་སྲིད་གཞུང་གཞིས་ཀ་རྩེ་གྲོང་ཁྱེར་དུ་ཡོད། མངའ་ཁོངས་སུ་གཏིང་སྐྱེས་དང་། ས་སྐྱ། ལྷ་རྩེ། དིང་རི། གཉའ་ནང་ངམ་ལམ་རྫོང་། སྐྱིད་རོང་ངམ་གྲོང་རྫོང་། འབྲོང་པ། ས་དགའ། ངམ་རིང་། བཞད་མཐོང་སྨོན། རྣམ་གླིང་། རིན་སྤུངས། པ་སྣམ། རྒྱལ་རྩེ། ཁང་དམར། གམ་པ། གྲོ་མོ་བཅས་རྫོང17དང་། སྲང་ལམ2 གྲོང་རྡལ27 ཡུལ་ཚོ174བཅས་ཡོད་པ་རེད།སྤྱིའི་མི་གྲངས་ཁྲི63གྱི་ཁྲོད་བོད་རིགས་ཀྱིས་སྤྱིའི་མི་གྲངས་ཀྱི97%ཟིན་པ་དང་། དེ་ལས་གཞན་ཤར་པའི་མི་གྲངས1875ཡོད་པ་རེད། གཞིས་ཀ་རྩེ་ས་ཁུལ་དུ་བོད་རིགས་དང་། རྒྱ་རིགས། སོག་རིགས། མན་ཇུ་རིགས། མའོ་རིགས་སོགས་མི་རིགས15ཡོད། མཚོ་སྔོན་ཞིང་ཆེན་གྱི་མངའ་ཁོངས་སུ་ཟི་ལིང་གྲོང་ཁྱེར་དང་། མཚོ་ཤར་ས་ཁུལ། མཚོ་ལྷོ་ཁུལ། མཚོ་ནུབ་ཁུལ། མཚོ་བྱང་ཁུལ། མགོ་ལོག་ཁུལ། ཡུལ་ཤུལ་ཁུལ། རྨ་ལྷོ་ཁུལ་བཅས་ལས་བོད་རིགས་རང་སྐྱོང་ཁུལ་དྲུག་ཡོད། མཚོ་སྔོན་ཞིང་ཆེན་གྱི་ཐེངས་དྲུག་པའི་རྒྱལ་ཡོངས་ཀྱི་མི་གྲངས་རྩིས་བཤེར་བྱས་པའི་གྲངས་ཀ་ལྟར་ན་མཚོ་སྔོན་གྱི་སྤྱིའི་མི་གྲངས5626722ཀྱི་ཁྲོད་བོད་རིགས་མི་གྲངས1375062ཡོད་པ་དང་། དེས་སྤྱིའི་མི་གྲངས་ཀྱི24.44%ཟིན་ཡོད་པ་རེད།
བུ་སྟོན་རིན་པོ་ཆེའི་རྩ་བའི་བླ་མ་གཙོ་ཆེ་བའི་གྲས་དང་། གསང་བ་འདུས་པའི་བླ་བརྒྱུད་དུ་བཞུགས་པ་དེ་ཡིན། འཁྲུངས་གཤེགས་ཀྱི་ལོ་ཚིགས་དང་རྣམ་ཐར་ཞིབ་པར་འཁོད་པའི་ཡིག་ཆ་ཁོ་བོས་མ་མཇལ་ཡང་། བུ་སྟོན་རིན་པོ་ཆེའི་རྣམ་ཐར་ནང་བླ་མ་འདིའི་དྲུང་ནས་གསང་སྔགས་སྤྱི་དང་གསང་བ་འདུས་པའི་སྐོར་ཐེངས་མང་པོའི་བར་དུ་གསན་ཚུལ་གསལ། འཕགས་འོད་ཡོན་ཏན་རྒྱ་མཚོ་ནི་རྗེ་ཙོང་ཁ་པ་དང་རྗེ་བཙུན་ཤེས་རབ་སེང་གེའི་སློབ་མ་ཡིན་ཅིང་། གསང་འདུས་རྒྱུད་འགྲེལ་དང་བསྐྱེད་རྫོགས་མཛད་པ་པོ་དེ་ཡིན།
ཐ་མལ་དུ་གནས་པའི་མི་དར་མའི་སྙིང་གི་ཕར་ཚད་ནི་དུས་ཚོད་སྐར་མ་གཅིག་ལ་ལན་གྲངས༦༠ནས༡༠༠བར་ཡིན་ཏེ། སྙིང་གི་འཕར་ཚད་ལན་གྲངས༦༠མན་དུ་ལྷུང་ན་དེ་དལ་དྲགས་པར་བརྩིའོ།
ཐོག་མར་སྟོབས་ཤུགས་ཀྱི་ཆར་གཞིགས་ན་ཕག་གྲུའི་སྡེ་སྲིད་ཀྱི་སྲིད་དབང་མིང་ཙམ་དུ་གྱུར་ཏེ་རིན་སྤུངས་པས་བོད་དབུས་གཙང་ལ་རིམ་པས་དབང་བསྒྱུར་ནས་རྒྱུན་རིང་ཙམ་སོང་བ་དང༌། རིན་སྤུངས་པའི་སྲིད་དབང་འཛིན་སྟངས་ཀྱང་མི་རྣམས་ཀྱི་བློ་ལ་འབབ་ཅིང་ལྷིང་ཆགས་པོ་ཞིག་བྱུང་མེད་པ་མ་ཟད། ལྷག་པར་རིན་སྤུངས་ངག་དབང་འཇིག་གྲགས་ནི་རྒྱལ་པོ་པཌཎི་ཏའི་སྤྱོད་ཚུལ་ལྷུར་བཞེས་པ་ཞིག་ཡིན་པའི་རྐྱེན་གྱིས་ཁོང་གི་དུས་རྒྱུན་རིག་གནས་གསན་བསམ་དང༌། གཞན་ལ་འཆད་སྤེལ་བྱེད་པའི་བརྟུལ་ཞུགས་བཟུང་བ་ལས་སྲིད་འབྱོར་དར་སྤེལ་གྱི་ཕྱོགས་ལ་ཐུགས་ཆེན་ཆེར་མེད་པ་སོགས་ཀྱིས་རིམ་བཞིན་བག་ལ་ཞ་བ་ལྟ་བུར་གྱུར་པ་དེ་ཞིང་ཤག་པ་ཚེ་བརྟན་རྡོ་རྗེ་རྒྱུད་པ་དང་བཅས་པས་ལྐོག་ནས་རང་གི་སྲིད་འབྱོར་འཕེལ་རྒྱས་གཏོང་བར་ཕན་ཡོད་ཀྱི་ཆ་རྐྱེན་ཐོབ་པ་ཡིན།
ཀྱེ་མ་སྔོན་སོང་སྔོན་གྱི་བཙུན་མོ་ཞེས།། རྣམ་པ་ལྷ་ལ་སྤྱོད་པ་འདྲེ་ཡི་སྲོལ།། དམངས་ཀྱི་ཤ་ཁྲག་སྤྱོད་པའི་གདུག་ཅན་དག མི་མངོན་དབྱིངས་བུ་བརྫངས་པའི་ཤུལ་ལམ་ན།།
མུ་སྟེགས་པའི་རིག་བྱེད་ཀྱི་གཏམ་རྒྱུད་ནང་བཤད་པའི་རྒྱལ་པོ་མདའ་རྩལ་ལ་ཤིན་ཏུ་མཁས་པ་ཞི་མ་སྟེ་། དེའི་ལོ་རྒྱུས་སྐོར་སྡེ་དགེ་ཁམས་སྤྲུལ་རིན་པོ་ཆེ་བསྟན་འཛིན་ཆོས་ཀྱི་ཉི་མས་མཛད་པའི་《ཁྱབ་འཇུག་གི་འཇུག་པ་བཅུའི་རྣམ་བཤད་》ཅེས་པའི་ནང་གསལ་ཞིང་རྒྱལ་པར་གསུངས་ཡོད་།
འཕགས་པ་སྤྱན་རས་གཟིགས་ལ་སྐུའི་རྣམ་འགྱུར་མི་འདྲ་བ་མང་པོ་ཡོད་པའི་ནང་གསེས་ཞལ་བཅུ་གཅིག་པ་དེ་ལ་ཟེར། དེའི་ཞས་ཕྱག་གི་མདོག་དང་ཕྱག་མཚན་བཅས་ཞིབ་པར《རིན་འབྱུང་བརྒྱ་རྩའི》ནང་དུ་གསལ། ། ༼དུང་དཀར་ཚིག་མཛོད་ཆེན་མོ་༽ནས་བཏུས།
ཁོང་གིས་བོད་ཀྱི་དམག་དཔུང་དེང་རབས་ཅན་གྱི་ཕྱོགས་སུ་ཁ་ཕྱོགས་བསྒྱུར་བ་ཕུད། ཚན་རིག་དང་བོད་ཀྱི་འཕེལ་རྒྱས་སླད་སྔ་རྗེས་སུ་ཡིག་བཏགས་འཕྲུལ་འཁོར་དང་མེ་མདའ། འབར་རྫས། གློག་ཆས་སོགས་ནང་འདྲེན་དང་དར་སྤེལ་བྱེད་པའི་དགོངས་པ་སྣ་ཚོགས་བྱུང་ཡང་དོན་དངོས་སུ་མ་གྱུར། ཕྱིས་སུ་དམག་དཔོན་དང་བཀའ་བློན་གྱི་འགན་བཞག་རྗེས་ཀྱང་བོད་ཀྱི་གསེར་ཊམ་དང་དངུལ་སྣ་ཚོགས། བལ་འཁེལ་འཐག་ལས་བཟོ་གྲྭ་བཅས་ཀྱི་འགན་བཞེས་མཐར་སྤྱི་ལོ་༡༩༦༩ལོར་དགོང་པ་རྫོགས། གཞན་ཁོང་གི་བུ་རྒན་པ་ཚ་རོང་བདུད་འདུལ་རྣམ་རྒྱལ་ལགས་ཀྱིས་རང་ཉིད་ཀྱི་ཡབ་ཆེན་ཚ་རོང་ཟླ་བཟང་དགྲ་འདུལ་གྱི་མི་ཚེ་ལོ་རྒྱུས་དང་། དེ་སྔའི་བོད་ཀྱི་གནས་སྟངས་སྐོར་གྱི་དེབ་གཉིས་བརྩམས་ཡོད་པར་གྲགས་པས་གཟིགས་པར་མཛོད། །
སི་ཁྲོན་ཞིང་ཆེན་གྱི་མངའ་ཁོངས་སུ་བོད་རིགས་འཚོ་སྡོད་བྱས་ཡོད་པའི་ས་ཁུལ་གཙོ་བོ་དཀར་མཛེས་བོད་རིགས་རང་སྐྱོང་ཁུལ་དང་རྔ་བ་བོད་རིགས་རང་སྐྱོང་ཁུལ་བཅས་ཁུལ་གཉིས་དང་། མུ་ལི་བོད་རིགས་རང་སྐྱོང་རྫོང་གཅིག་བཅས་ཡིན།
དོན་དངོས་ལ་བལྟས་ཚེ། ཡང་རླུང་ནི་རིགས་ཚན་(Group) དང་འཁོར་ཚན་(Period) གང་དུའང་འཁོད་མི་ཐུབ། དེར་བརྟེན། མེན་ཌེ་ལེ་ཧྤེ་ཡིས་དུས་འཁོར་རེའུ་མིག་ནང་དུ་ཡང་རླུང་ལ་འོས་འཚམས་ཀྱི་གནས་ཤིག་བཟོ་ཐུབ་མེད། དེ་ ནི་མེན་ཌེ་ལི་ཧྤེ་ཡི་དུས་འཁོར་རེའུ་མིག་གི་སྐྱོན་ཆ་དང་པོ་དེ་ཡིན། གནས་མཉམ་རྩ་རྫས་ནི་མེན་ཌེ་ལི་ཧྤེ་ཡི་དུས་འཁོར་ རེའུ་མིག་བཟོ་བཀོད་བྱས་པའི་རྗེས་སུ་ངོས་འཛིན་ཐུབ་པ་ཞིག་ཡིན། གནས་མཉམ་རྩ་རྫས་ཞེས་པ་ནི་མ་རྡུལ་ཕན་ཚུན་གྱི་ གདོས་ཚད་མི་འདྲ་ཡང་རྫས་ཀྱི་ཁྱད་ཆོས་འདྲ་བའི་རྩ་རྫས་ཀྱི་རིགས་ཤིག་ཡིན། དེས་ན། གནས་མཉམ་རྩ་རྫས་ཀྱི་ཁྱད་ཆོས་ཀྱིས་མེན་ཌེ་ལི་ཧྤེ་ཡི་དུས་འཁོར་རེའུ་མིག་ལ་དཀའ་ངལ་འཕར་མ་ཞིག་བཟོས་ཡོད། དེ་བཞིན། མེན་ཌེ་ལི་ཧྤེ་ཡི་དུས་འཁོར་རེའུ་མིག་གི་འགལ་རྐྱེན་གཞན་ཞིག་ནི། རྩ་རྫས་སོ་སོའི་མ་རྡུལ་གྱི་གདོས་ཚད་ནི་རྩ་རྫས་གཅིག་ནས་གཅིག་ཏུ་རིམ་པ་བཞིན་གཅིག་སྙོམས་ཀྱིས་འཕར་ཆ་ཡོང་གི་མེད་རྐྱེན། རྩ་རྫས་དེ་གཉིས་བར་དུ་རྩ་རྫས་ཇི་ཙམ་ངོས་འཛིན་བྱེད་རྒྱུ་ཡོད་པའི་ཚོད་དཔག་བྱེད་ཐུབ་ཀྱི་མེད།
༢ གྲུ་གུ་དང་ལི་ཡུལ་དང་ཡུན་ནན་སོགས་ཀྱང་བོད་ཀྱི་འོག་ཏུ་ལོ་བརྒྱ་ཕྲག་ལྷག་པར་གནས་པ་སོགས། བདེན་པ་རྭ་སྤྲོད་གཏོང་ནུས་པའི་རྒྱལ་རབས་ཀྱི་ཆ་ཤས་བརྗེད་དུ་འཕང་བ་འདི་འདྲ་དག་ཀྱང་། ཐ་ན་ཕྱི་རྒྱའི་མཁས་པ་ལོ་རྒྱུས་སྨྲ་བ་དག་གི་ཁྲོད་ན་ཡང་ཁྱབ་གདལ་དུ་གྲགས་མོད་ཀྱི། རང་ཡུལ་གྱི་མི་རྣམས་ལ་ནི་ཕལ་ཆེར་རྒྱུས་ཡོད་མེད་ཀྱི་ས་མཚམས་སུ་སླེབས། ---དགེ་འདུན་ཆོས་འཕེལ།
ཁ 1.བོད་ཡིག་གསལ་བྱེད་གཉིས་པ། འདིའི་ང་རོ་འདོན་ཚུལ་ལ་སྐྱེ་གནས་མགྲིན་པ་དང༌། བྱེད་པ་མགྲིན་པ། ནང་གི་རྩོལ་བ་མགྲིན་པ་ཕྱེ་བ་དང༌། ཕྱིའི་རྩོལ་བ་སྲོག་ཆེན་སྒྲ་མེད། 1.2མིང་གཞིའི་མ་ནིང་ཡི་གེ་ཞིག 2.མིང་སྔོན་གྱི་ཆ་ཤས་ཤིག་སྟེ།
གཞན་ཡང་ཁོང་གིས་གསོ་བ་རིག་པའི་སྐོར་དང་སྐར་རྩིས།འབྱུང་རྩིས་སོགས་རིག་གནས་གཞན་དག་ཐད་ལའང་ཞིབ་འཇུག་གི་འབྲས་བུ་གཡུར་དུ་ཟ་བ་ཐོབ་ཡོད།ཁོང་གིས་ལོ་བཅོ་ལྔ་ཙམ་གྱི་རིང་དུ་བསྟན་བཅོས་དེབ་མང་པོ་བརྩམས་ཡོད་པ་འདི་ལྟར་ཏེ།བོད་ཀྱི་ལོ་རྒྱུས་སྤྱི་དོན་པད་མ་ར་གའི་ལྡེ་མིག སྟོད་སྨད་གཉིས།རྩིས་གཞུང་རིན་ཆེན་སྙིང་བོ།སུམ་རྟགས་ཀྱི་དྲི་བ་དྲིས་ལན།གསོ་རིག་སྙིང་ནོར་གཅེས་བཏུས།གསོ་བྱ་ལུས་ཀྱི་རྣམ་བཤད།གསོ་བྱེད་ཐབས་ཀྱི་རྣམ་བཤད།ངོས་འཛིན་རྟགས་ཀྱི་རྣམ་བཤད།བསྒྱུར་རྩོམ།ཟླ་བའི་གོ་ལའི་སླ་གཟུགས་ཀྱི་རྣམ་བཤད།རྩོམ་སྒྲིག་གནང་བའི་རྩ་རླུང་འཕྲུལ་འཁོར།བཅས་ནི་ཀློག་པ་པོ་རྣམས་ཀྱིས་དགའ་བསུ་ཆེན་པོ་བྱེད་པའི་དཔེ་ཆ་རུ་གྱུར་ཡོད།སྤྱི་ལོ1973ནས1980ལོའི་བར་ཁོང་གིས་ལོ་ཐོ་ཐེངས་བདུན་ཕབ་པ་དང་།ཕྱིས་སུ་ལོ་ཐོ་ཐེངས་མང་ཕབ་ནས་ཁ་ཤས་དབྱིན་ཡིག་སོགས་ལའང་བསྒྱུར་ཡོད།ད་དུང་ལས་ཞོར་གྱི་དུས་ཚོད་སྤྱད་ནས་བོད་རྒྱ་དབྱིན་གསུམ་གྱི་ཐོག་ནས་བྲིས་པའི་རིག་གཞུང་དཔྱད་རྩོམ་སུམ་ཅུ་ལྷག་རྒྱལ་ཁབ་ཕྱི་ནང་གི་དུས་དེབ་དང་ཚགས་པར་ཐོག་བཀོད་ཡོད་ལ།རྩོམ་ཡིག་ཁ་ཤས་ལ་རྒྱལ་ཁབ་རིམ་པ་དང་རྒྱལ་སྤྱིའི་ཐོག་བྱ་དགའ་ཐོབ་ཡོད།ཁོང་གིས་བརྩམས་པའི་གསོ་རིག་སྐོར་གྱི་དཔེ་དེབ་ཚང་མ་ད་ལྟར་དབྱིན་ཡིག་དང་དབྱི་ཐ་ལིའི་ཡིག་ཐོག་ཏུ་བསྒྱུར་ཟིན་པས་ཕྱི་རྒྱལ་གྱི་ཀློག་པ་པོས་ཀྱང་དགའ་བསུ་ཆེན་པོ་བྱེད་བཞིན་ཡོད།
"གཞོང་བ་ལྟ་བུའི་ཟས་སྣོད་ཅིག་གི་མིང་སྟེ། ཤེལ་གྱི་ཀ་ཏོ་ར་ཤིང་ཏོག་གིས་ཁེངས། the basin which made of glass full of fruits. ཟངས་ཀྱི་ཀ་ཏོ་ར་འབྲི་མར་གྱིས་བཀང་། the copper basin filed with yak butter. Basin, bowl"
བདེན་པའི་རྒྱབ་ཏུ་ལངས་པའི་མཇུག་སྐྱོང་དང༌།། གདུང་སེམས་མཉམ་དུ་བསྐྱེད་པའི་ཐུགས་ཁུར་གྱི།། མི་ཕྱེད་མཛའ་བོའི་དམ་བཅའ་གསེར་གྱི་རི།། ནམ་གཞིགས་མེད་པའི་ཐ་ཚིག་སླར་ཚིག་སྒྲོག།
སངས་རྒྱས་ནི་སྒྲིབ་གཉིས་ཀྱི་མུན་པ་སངས་ཤིང་མཁྱེན་གཉིས་ཀྱི་སྣང་བ་རྒྱས་པ་སྟེ། སྤངས་རྟོགས་གཉིས་ཀྱི་ཡོན་ཏན་ཡོངས་སུ་རྫོགས་པའི་གོ་འཕང་ལ་གོ དེ་ནི་སྐུ་གསུམ་མམ་བཞིའི་བདག་ཉིད་ཅན་ནོ།།
ཧོན་ནན་ཧྥུར་པེ་མཱ་སིའི་（白马寺）ལྷ་ཁང་སྟེ་མ་ཡིག་ནང་གི་ཚིག་འདི་ལོ་ཙཱ་བས་རྒྱ་ཡིག་ནས་བོད་སྐད་དུ་སྒྱུར་སྐབས་རྒྱ་སྐད་ཀྱི་སྒྲ་ཐོན་པོ་མ་བྱུང་བ་ཡིན་པ་ལས། དོན་དུ་ཟུར་མཆན་ནང་བཀོད་པ་ལྟར་ཡིན་ཏེ། ཧོ་ནན་ཧྥུ་ཞེས་པ་ནི་ཏུང་ཧན་རྒྱལ་རབས་སྐབས་ཀྱི་ཧྥུ་རིམ་པའི་སྲིད་གཞུང་གནས་ཡུལ་ཡིན་ཞིང། དེང་སང་ཧོ་ནན་ཞིང་ཆེན་གྱི་ལོའོ་དབྱང་གྲོང་ཁྱེར་ཡིན། པེ་མཱ་སིའི་ལྷ་ཁང་ནི། ལོའོ་དབྱང་（洛阳）གྲོང་ཁྱེར་གྱི་ཤར་ཕྱོགས་སྤྱི་ལེ་བཅུ་གཉིས་ཀྱི་སར་ཡོད། དགོན་པ་འདི་ནི་ཀྲུང་གོའི་ལོ་རྒྱུས་ཐོག་ཆེས་སྔ་ཤོས་ཀྱི་ནང་དགོན་པ་ཞིག་ཡིན། དེ་སྔོན་ལོ་རྒྱུས་ཐོག་བཤད་སྲོལ་ལ། ཏུང་ཧན་རྒྱལ་རབས་ཀྱི་གོང་མ་གཉིས་པ་ཧན་མིང་རྟིའི་ཡུང་ཕིང་（汉明帝永平）ཁྲི་ལོ་བརྒྱད་པ་ཤིང་གླང་སྤྱི་ལོ་༦༥ལོར་（སངས་རྒྱས་འདས་ལོ་༡༠༡༣）ཕོ་ཉ་བ་ཚའི་ཡིན་（蔡愔）ཟེར་བ་ཞིག་རྒྱ་གར་དུ་ཆོས་འཚོལ་བར་བཏང་བ་ལས། ཏུན་ཧོང་（རྒྱ་ཡིག་དཔྱད་གཞིའི་ནང་གཡུའི་ཧྲི་（月氏）ཞེས་གསལ་）དུ་སླེབས་སྐབས་རྒྱ་གར་ནས་དགྲ་བཅོམ་པ་མ་ཏང་གེ་（迦叶摩腾）（འདི་སློབ་དཔོན་ཀླུ་སྒྲུབ་ཀྱི་སློབ་མ་མ་ཏང་གེ་ཟེར་བ་དེ་ཡིན་མིན་བརྟག་）དང་པཎྜི་ཏ་ཧྥ་ལན་（法兰）ཞེས་པ་གཉིས་ཀྱིས་རྟ་དཀར་པོ་གཅིག་ལ་སྟོན་པ་སངས་རྒྱས་ཀྱི་བྲིས་སྐུ་གཅིག་དང་གསུང་རབ་འགའ་ཞིག་བཀལ་ནས་རྒྱ་ནག་ཏུ་ཚུར་བྱོན་པ་དང་མཇལ་ཏེ་ལྷན་དུ་གདན་དྲངས། དེ་གའི་སྔར་ཡོད་ཆོས་ལུགས་དང་སངས་རྒྱས་ཆོས་ལུགས་གཉིས་གང་བཟང་འགྲན་བསྡུར་བྱེད་དུ་བཅུག་པར་སངས་རྒྱས་ཆོས་ལུགས་ལ་རྒྱལ་ཁ་ཐོབ་སྟེ་དར་སྤེལ་གཏོང་འགོ་ཚུགས། ཧོ་ནན་གྲོང་ཁྱེར་གྱི་ཤར་ཕྱོགས་སུ་ཉེ་འདབས་སུ་པེ་མཱ་སི་སོགས་བཙུན་པའི་ལྷ་ཁང་བདུན་དང། བཙུན་མའི་ལྷ་ཁང་གསུམ། སངས་རྒྱས་ཀྱི་རིང་བསྲེལ་བཞུགས་པའི་མཆོད་རྟེན་ཆེ་བ་གཅིག་དང་བྱིན་ཐང་སི་ཟེར་བའི་དགོན་པ་ཞིག་བཞེངས་ནས་དེར་རབ་བྱུང་དྲུག་བརྒྱ་ནག་གི་ཡུལ་དུ་སངས་རྒྱས་ཆོས་ལུགས་ཀྱི་ལྷ་ཁང་དང་དགོན་པ་བྱང་སྔ་ཤོས་ཡིན་ཅིང། དགྲ་བཅོམ་པས་ཐེག་པ་ཆེ་ཆུང་གི་མདོ་སྡེའི་ནང་ནས་ཉེར་མཁོ་བསྡུས་པར་《མདོ་སྡེ་རིམ་པར་ཕྱེ་བ་ཞེ་གཉིས་པ་》ཞེས་བྱ་བ་རྒྱ་ཡིག་ཏུ་བསྒྱུར་བ་དེང་སང་ཡང་རྒྱ་ཡིག་གི་བཀའ་འགྱུར་ནང་དུ་ཡོད་ལ། པཎྜི་ཏས་《ས་བཅུ་པའི་མདོ་》ལ་སོགས་པ་མདོ་སྡེ་ལྔ་བསྒྱུར་བར་གྲགས་ཀྱང་ད་ལྟ་རྒྱ་ཡིག་གི་བཀའ་འགྱུར་ནང་དུ་མ་བཞུགས། པེ་མཱ་སིའི་དགོན་པའི་རྒྱལ་སྒོའི་གཡས་གཡོན་གཉིས་སུ་དགྲ་བཅོམ་པ་ཏང་གེ་དང། པཎྜི་ཏ་ཧྥ་ལན་གཉིས་ཀྱི་དུར་ས་དང། དེ་བཞིན་སྐུ་བརྙན་འདྲ་མིན་གཞན་དུ་མ་ཡོད་པ་དེ་དག་མིང་རྒྱལ་རབས་དང་ཆིང་རྒྱལ་རབས་སྐབས་ཀྱི་སྐྲུན་དངོས་ཡིན་པ་དང། རིང་བསྲེལ་མཆོད་རྟེན་ཞིག་ཡོད་པ་དེ། ཅིན་（金）རྒྱལ་རབས་（མུན་ཇུ་རིགས་）ཀྱི་གོང་མ་ལྔ་པ་ཅིན་ཧྲི་ཙུང་གི་ཏཱ་ཏིང་（大定）ཁྲི་ལོ་བཅོ་ལྔ་པ་ཤིང་ལུག་（༡༡༧༥）ལོར་བཞེངས། གཞན་ཡང་ཧན་རྒྱལ་རབས་དང་ཝེད་རྒྱལ་རབས་ཀྱི་གནའ་རབས་རིག་རྫས་མང་པོ་ཡོད་པས་རྒྱལ་ཡོངས་རིག་དངོས་སྲུང་སྐྱོབ་སྡེ་ཚན་གལ་ཆེའི་གྲས་སུ་གྱུར་ཡོད།
སྒྲ་གཅན་དང་དུས་མེ་གཉིས་གདོང་དང་མཇུག་གི་ཁྱད་པར་མ་གཏོགས་གཟའ་གཅིག་ཡིན། སྐར་ཁྱིམ་ཐོག་གཡས་བསྐོར་གྱིས་མགྱོགས་པར་འཁོར་བ་ཕུད། གཟའ་གཞན་བརྒྱད་རྣམས་རང་རང་སོ་སོའི་འགྲོས་མི་འདྲ་ཞིང་འཁོར་ལམ་རྒྱ་ཆེ་ཆུང་ཡང་མི་འདྲ་བའི་ཐོག་གཡོན་བསྐོར་དུ་འཁོར་བ་ཡིན། དཔེར་ན་མིག་དམར་དང༌། ཕུར་བུ། སྤེན་པ་གསུམ་ནི་དྲག་གཟའ་ཡིན་པའི་ཐོག་རང་འགྲོས་ཉི་མ་ལས་དལ་བས་འཆར་བའི་ཚེ་ན་ལོ་གཅིག་གི་ནང་ཉི་མའི་རྒྱབ་སྟེ་ནུབ་ངོས་ནས་ཐེངས་རེ་ཟུང་ལས་མི་མཐོང་ཞིང༌། ལྷག་པ་དང་པ་སངས་གཉིས་རང་འགྲོས་ཉི་མ་ལས་མགྱོགས་པས་འཆར་བའི་ཚེ་ན་ལོ་གཅིག་ནང་ཉི་མའི་མདུན་ཏེ་ཤར་ངོས་ནས་ཐེངས་ཁ་ཤས་མཐོང་རྒྱུ་ཡོད།
དངོས་གཞི་རུ་དཔོན་གྱི་མཚན་དངོས་ཇི་ཞུ་མི་རྙེད་ཀྱང་ཁོང་ནམ་མཁའ་དངོས་གཞི་རྒྱུད་དུ་འཁྲུངས་པ་ཞིག་ཡིན་པ་དེ་ནི་རབ་བྱུང་བཅོ་ལྔ་པའི་ཤིང་འབྲུག ( ༡༩༠༤ ) ལོར་དབྱིན་ཇི་བཙན་རྒྱལ་རིང་ལུགས་པས་བོད་དུ་བཙན་འཛུལ་བྱེད་སྐབས་དཔའ་ངར་ཞུམ་མེད་ཀྱིས་དམག་འཐབ་གནང་མཁན་ཞིག་ཡིན་པའི་སྐོར་རྒན་རབས་འགའི་ངག་རྒྱུན་དུ་མཆིས། དངོས་ཤུགས་སུ་བགྱིས་མི་ཆོག་པ། དངོས་དང་ལྐོག་གཉིས་ཀ་ནས་བྱེད་མི་ཆོག་པ། ༼དུང་དཀར་ཚིག་མཛོད་ཆེན་མོ་༽ནས་བཏུས།
སྤྱི་ལོ་659པ་ས་ལུག་ལོར་བཙན་པོ་མང་སྲོང་མང་བཙན་(སྤྱི་ལོ་ 638-676)སྦྲགས་ཀྱི་ཤར་ན་བཞུགས་ཤིང༌། བློན་ཆེན་མགར་སྟོང་བཙན་གྱིས་བོད་དམག་ཆིག་སྟོང་ཙམ་ཁྲིད་ནས་འ་ཞའི་ཡུལ་དུ་སླེབས། དེང་སང་ཨ་མདོ་རྡོ་སྦིས་ཀྱི་སྟོང་རུ་མཚོ་ནག་ཏུ་གྲགས་པའི་ཡུལ་དེར་དམག་འཁྲུག་བྱས་པས། བོད་དམག་ཆིག་སྟོང་གིས་ཐང་དམག་བརྒྱད་ཁྲི་ཕམ་དུ་བཅུག་སྟེ་རྒྱལ་ཁ་ཐོབ། སྤྱི་ལོ་662པ་ཆུ་ཁྱི་ལོར་བློན་པོ་མགར་སྟོང་བཙན་གྱིས་གྲུ་གུའི་ཡུལ་དུ་དམག་དྲངས། སྤྱི་ལོ་667པའི་མེ་ཡོས་ལོར་བཙན་པོ་འོར་མང་དུ་གཤེགས་ཏེ། བློན་པོ་མགར་སྟོང་བཙན་འབྲས་ནད་ཀྱི་འདས། འདུས་སྲོང་མང་རྗེ་(སྤྱི་ལོ་676-704) ལོ་ངོ་བཞི་ལ་ཐོན་པའི་ས་ཡོས་ཏེ་སྤྱི་ལོ་679པའི་ལོར་རྒྱལ་པོའི་ཁྲི་ལ་འཁོད། འོན་ཀྱང་ཆབ་སྲིད་ཀྱི་འགན་དབང་གཙོ་བོ་མ་ཡུམ་ཁྲི་མ་ལོད་ཀྱིས་བསྐྱངས། སྤྱི་ལོ་703པ་ཆུ་ཡོས་ལོར་བཙན་པོ་སྐུ་དངོས་ཀྱིས་འཇང་ཡུལ་དུ་དམག་དྲངས་ཏེ་འཇང་པ་རྣམས་ཆམ་ལ་ཕབ། སྤྱི་ལོ་704པ་ཤིང་འབྲུག་ལོར་འཇང་ཡུལ་དུ་སྐུ་གཤེགས།
ཕྱོགས་འཛིན་རིས་ཆད་བློ་ཡི་དྲི་མས་བཏང་།། ཀུན་ཁྱབ་མཁའ་འདྲ་རྡུལ་བྲལ་མེ་ལོང་སྟེ།། དེ་འདྲའི་བློ་ཅན་གང་གི་མདུན་ས་རུ།། རྒྱུ་འབྲས་བླངས་དོར་ངང་གིས་དྭངས་སྙིགས་འབྱེད།།
དོན་དམ་དུ། འདི་ནི་ས་མཐའ་ཞེས་པའི་ཐ་སྙད་འདིའི་བསྟན་དོན་ལ་ལམ་ཐག་གི་ངོས་ཐད་ནས་འགྱུར་བ་འགྲོ་བཞིན་པ་དང་འབྲེལ་བ་ཡོད་པར་སྙམ། ཡུལ་ཁམས་ཀྱི་བར་ཐག་དེང་རབས་ཀྱི་འགྲིམ་འགྲུལ་ཡོ་བྱད་ཀྱི་མྱུར་ཚད་ལ་བརྟེན་ནས་ཐུང་ངུར་བསྟུངས་བཞིན་པ་འདི་ནི་དོན་གྱི་གནད་འགག་ཅིག་སྟེ། ད་ལྟ་པེ་ཅིན་ནས་ལྷ་སར་མཁའ་ལམ་བརྒྱུད་ན་ཆུ་ཚོད་གསུམ་ཙམ་དང་ལྕགས་ལམ་བརྒྱུད་ན་ཆུ་ཚོད་བཞི་བཅུ་ལས་མི་དགོས། དེ་ནི་དེ་དུས་རྟ་རྒྱབ་ནས་ལོ་དང་ཟླ་བའི་ཡུན་ཚད་ལ་བརྟེན་ནས་པེ་ཅིན་བསྙེགས་ཡོང་མཁན་གྱི་བོད་པ་དེ་དག་གི་བློ་ཡུལ་དུ་ཡང་འཆར་མི་སྲིད་པའི་རྫུ་འཕྲུལ་ལྟ་བུ་ཞིག་ཡིན་སྲིད། འཕགས་པ་བློ་གྲོས་རྒྱལ་མཚན་འདས་བཀྲོངས་སུ་གྱུར་ནས་རིང་བོ་མ་ལོན་པར། སོག་པོས་དྲག་པོའི་སྟོབས་ལ་བརྟེན་ནས་བསྐྱེད་པའི་རྒྱལ་སྲིད་ཀྱི་མངའ་ཁོངས་ཆེན་པོ་དེ་རྒྱ་ནག་པ་རུས་ཀྲུའུ་ཅན། དང་ཐོག་ལག་ཏུ་ཕྲེང་བ་བཟུང་ནས་དམ་ཆོས་གཉེར་མཁན་ཞིག་གིས་མཐའ་མར་རལ་གྲི་བཟུང་སྟེ་ཚལ་བུར་གཏུབས་ཤིང་། སྤྱི་ལོ་༡༣༦༨ལོར་མིང་རྒྱལ་རབས་ཟེར་བ་ཞིག་གསར་དུ་བཙུགས། དང་ཐོག་རྒྱལ་ས་ནན་ཅིན་དུ་འབོད་པའི་ལྷོ་ཕྱོགས་ཀྱི་གྲོང་ཁྱེར་དེ་རུ་གཏན་ཁེལ་ཀྱང་། སྤྱི་ལོ་༡༤༢༡ལོར་རྒྱལ་ས་དེ་སླར་ཡང་བྱང་གི་སྔོན་མའི་ཡོན་གྱི་རྒྱལ་སར་སྤོར། དུས་དེ་ནས་བཟུང་བྱང་གི་རྒྱལ་ས་འདིར་གཞི་ནས་པེ་ཅིན་དུ་འབོད་མགོ་བརྩམས། རྒྱ་བོད་ཀྱི་ལོ་རྒྱུས་ཡིག་ཚང་མང་པོ་ཞིག་ཏུ་འཁོད་པའི་གནས་ཚུལ་ལ་གཞིགས་ན་སྐབས་དེ་ནས་བཟུང་པེ་ཅིན་དུ་ཡོང་མཁན་བོད་པ་རིམ་གྱིས་ཇེ་མང་ནས་ཇེ་མང་དུ་གྱུར་ཡོད་ཚོད་རེད། སྐབས་དེའི་པེ་ཅིན་དུ་སླེབས་པའི་བོད་པ་དག་གི་སྣང་བརྙན་མཚོན་པའི་བརྩམས་ཆོས་ལོ་རྒྱུས་སུ་བཞག་མེད་ཀྱང་། ངས་མཚམས་རེར་པེ་ཅིན་གྱི་གནའ་ཤུལ་རེ་གཉིས་ནས་དེ་དག་གི་རྒྱབ་གཟུགས་མག་མོག་གིས་མཐོང་ཐུབ་པའི་ཉམས་སྣང་སྐྱེས། མཐོ་སྒང་ནས་བབས་ཡོང་བའི་མི་དེ་དག་གིས་ཁལ་རྟ་ཁྱུ་རེ་དེད་ནས་ས་རྡུལ་འཚུབ་འཚུབ་ཀྱིས་པེ་ཅིན་མཁར་སྒོར་སླེབ་ཡོང་དུས། མཁར་གྲོང་གི་མི་རྣམས་ཀྱིས་ཆ་ལུགས་མི་གཅིག་པའི་མི་ཚོ་གཅིག་སྟེ་ལུས་ལ་ངུར་སྨིག་གི་ན་བཟའ་ལྷུག་གྱོན་བྱས་པའི་མི་སྐོར་གཅིག་གིས་མགོ་ལ་གདུགས་བསྐོར་བའི་མི་ཆེན་ནང་འཇུག་སེར་བོ་མནབས་པ་གཅིག་བསྐོར་ནས་ཡོང་བའི་རྣམ་པ་ཡང་ཡང་མཐོང་ཡོད་སྲིད། ནང་འཇུག་སེར་བོ་མནབས་མཁན་དེ་ནི་དམིགས་བསལ་གྱི་ཐོབ་ཐང་ཡོད་པའི་མི་སྣ་གལ་ཆེན་ཞིག་ཡིན་ལས་ཆེ་སྟེ། དེ་ནི་ཕ་ཡུལ་བོད་ཀྱི་ལུང་བ་ནས་ཕེབས་པའི་མི་ཞིག་ཡིན་ལ། ཁོང་ནི་མང་མང་ཞིག་གི་ཚབ་བྱས་ནས་གོང་མར་གུས་ཕྱག་ཕུལ་དུ་ཡོང་མཁན་ཞིག་ཡིན། ཁོང་གིས་བཀའ་བརྒྱུད་པ་དང་དེའི་དད་འབངས་སམ། ཡང་ན་ས་སྐྱ་བ་དང་དེའི་དད་འབངས། ཡང་ན་དགེ་ལུགས་པ་དང་དེའི་དད་འབངས་ཀྱི་ཚབ་བྱས་ནས་རྒྱ་ནག་གོང་མར་གུས་ཕྱག་ཕུལ། ལེགས་སྐྱེས་ཕུལ། འབྲེལ་ཡོད་ཡིག་ཚང་དུ་འཁོད་པ་ལྟར་ན་ཁོང་གི་འཁོར་ཚོགས་ཀྱིས་ཁལ་རྟར་བཀལ་ཡོད་པའི་དོ་ཆས་སུ་རྒྱ་ནག་པས་དགའ་ཞེན་ཚད་མེད་བྱེད་པའི་མུ་ཏིག་དང་། ཐང་ཀ ཟངས་སྐུ། མཆོད་རྟེན་ཆུང་ཆུང་། གཡུ། བྱུ་རུ། བསེ་རུའི་རྭ། སྣམ་བུ། གླ་རྩི། ཤ་རྭ། རྩྭ་སྨན་སོགས་བཅུག་ཡོད་པ་དང་། དེ་མིན་མཐོ་སྒང་གི་རྟ་མཆོག་སོགས་ཀྱང་ཁྲིད་ཡོང་ཡོད་པ་འདྲ། དེ་ལ་གོང་མས་ཀྱང་གསོལ་རས་ཀྱི་ཚུལ་དུ་ཇ་དང་ཚྭ། དར་སྲབ་སོགས་སྐྱེས་ལན་དུ་གནང་། འོན་ཀྱང་། གཟུགས་ཅན་གྱི་གསོལ་རས་འདི་དག་ལོ་དེ་དག་ལ་བོད་པ་དག་པེ་ཅིན་དུ་ཡོང་པའི་དམིགས་བྱ་གཙོ་བོ་མ་ཡིན་པར། གཟུགས་མེད་ཀྱི་འཇའ་ས་དང་། ཐོབ་གོ་ས། མཚན་ཆོ་ལོ་སོགས་གནམ་བསྐོས་གོང་མའི་དྲུང་ནས་ལེན་པར་བྱེད་པ་ནི་པེ་ཅིན་ལ་ཡོང་བའི་དམིགས་ཡུལ་མཐར་ཐུག་དེར་གྱུར་ཡོད། དེ་མིན་ཚེ། ཁོ་ཚོས་སྐྱ་མོ་བཤུལ་ལམ་རིང་མོ་ལོ་དང་ཟླ་ཡིས་བཅད་ནས་པེ་ཅིན་བསྙེགས་ནས་ཡོང་དོན་མེད།
དེ་རྗེས་ཕྱི་ལོ་ ༡༩༤༧ ཟླ་བ་ ༡༡ ནང་ཞྭ་སྒབ་པས་སྣེ་འཁྲིད་འོག་མཁན་ཆུང་ཆང་ཁྱིམ་པ་ཐུབ་བསྟན་ཐུབ་བསྟན་ཚེ་དཔལ་དང༌། གྲོ་སྤྱི་རིམ་བཞི་སྤོམ་མདའ་བ་བློ་བཟང་ཡར་འཕེལ། སྐད་སྒྱུར་དབུས་མདའ་ཟུར་ཁང་སྲས་ལྷ་དབང་སྟོབས་རྒྱལ་བཅས་ལས་གྲུབ་པའི་བོད་ཀྱི་ཚོང་དོན་སྐུ་ཚབ་ཐོག་མ་དེ་ལྷ་ས་ནས་རྒྱ་གར་དུ་ཕེབས་ཐོན་གྱིས་རྒྱ་གར་དབང་འཛིན་པ་དབྱིན་གཞུང་སྐུ་ཚབ་ Viceroy Lord Mountain དང༌། སྲིད་བློན་ Jawaharlal Nehru དང༌། ཕྱི་སྲིད་དྲུང་ཆེ་སྐུ་ཞབས་ K.. P. S Menon དང༌། ཕྱི་སྲིད་དྲུང་ཆེ་གཞོན་པ་སྐུ་ཞབས་ D.H Dayal དང༌། Mahatma Gandhi བཅས་དང་མཇལ་འཕྲད་གནང། སྲིད་བློན་ནེ་ཧ་རུ་མཆོག་ནས་རྒྱ་གར་དང་བོད་གཉིས་ཀྱི་བར་ཚོང་འབྲེལ་མ་ཚུགས་སྔོན་ཆིངས་ཡིག་འཇོག་དགོས་པའི་བསམ་ཆུལ་བོད་ཀྱི་སྐུ་ཚབ་ཚོར་གསུངས་ཤིང༌། སྐུ་ཞབས་ཞྭ་སྒབ་པས་ལྷ་སར་ཏར་བཏང་སྟེ་བོད་གཞུང་ལ་འབྲེལ་གཏུགས་གནང་བར་བཀའ་ལན་དངོས་གང་ཡང་མེད་པར་ཁོང་ཨ་རིར་ཕེབས་དགོས་སྐོར་གསུངས་པ་རེད།
རྗེ་འདི་སྨད་མདོ་ཁམས་ཀྱི་ཆར་གཏོགས་པའི་འབྲི་ཟླ་ཟལ་མོ་སྒང་རྒྱལ་བཟང་གི་འབྲོག་སྡེར་ཡབ་བཀྲ་ཤིས་དཔལ་ལྡན་དང་ཡུམ་སྨན་ལྷ་ཚེ་རིང་གཉིས་ཀྱི་སྲས་སུ་རབ་བྱུང་བཅུ་བཞི་པའི་མེ་སྦྲུལ(༡༨༥༧)ལོར་འཁྲུངས། དགུང་ལོ་དྲུག་ལ་ཕེབས་སྐབས་རྗེ་བློ་བཟང་བསྟན་པའི་རྒྱལ་མཚན་གྱི་ཡང་སྲིད་དུ་ངོས་འཛིན་གྱིས་གདན་ས་རོང་ཐ་རྭ་ཉག་ཐེག་ཆེན་གླིང་དུ་གདན་དྲངས་ཏེ་ཁྲི་ལ་གསོལ། རྗེ་བློ་བཟང་འཕྲིན་ལས་རྒྱལ་མཚན་མཆོག་ནས་གཙུག་ཕུད་བཞེས་པ་དང་དགེ་བསྙེན་དུ་བསྒྲུབས་ནས་མཚན་བློ་བཟང་ཆོས་འབྱོར་ལྷུན་གྲུབ་ཅེས་གསོལ། དགུང་ལོ་བཅུ་ལ་ཡོངས་འཛིན་དགོངས་རྫོགས་ཀྱི་ཆེད་དབུས་གཙང་དུ་ཕེབས། རྒྱལ་དབང་ཐམས་ཅད་མཁྱེན་པ་འཕྲིན་ལས་རྒྱ་མཚོ་དང་པཎ་ཆེན་ཐམས་ཅད་མཁྱེན་པ་དང་མཇལ། ཁྱབ་བདག་འཇོག་རི་པ་ཆེན་པོ་དང་ཀེའུ་ཚང་མཆོག་སྤྲུལ་རིན་པོ་ཆེ་བློ་བཟང་ཡེ་ཤེས་གཉིས་ཀྱི་དྲུང་དུ་གསང་བདེ་འཇིགས་གསུམ་གྱི་དབང་ལུང་དུ་མ་གསན། དགུང་ལོ་བཅུ་གཅིག་ལ་ཕེབས་སྐབས་ཕུར་བུ་ལྩོག་བྱང་ཆུབ་གླིང་དབེན་གནས་སུ་བྱམས་མགོན་བླ་མ་རིན་པོ་ཆེའི་དྲུང་ནས་དགེ་བསྙེན་དང་རབ་བྱུང་དགེ་ཚུལ་དང་བཅས་པའི་སྡོམ་པ་བཞེས། མཚན་ཡང་སྔར་ཡོད་ཀྱི་གོང་དུ་བྱམས་པ་ཞེས་བསྣན་པ་ཙམ་ལས་གཞན་སོར་བཞག་མཛད་དེ་ཕ་ཡུལ་ཕྱོགས་སུ་བྱོན། དགུང་ལོ་བཅུ་གསུམ་ལ་ཀོ་རྫོང་གི་པཎྡི་ཏ་དཱ་ནའི་མཚན་ཅན་གྱི་དྲུང་ནས་སྙན་ངག་སུམ་རྟགས་དང་བརྡ་གསར་སྙིང་ལ་སོགས་རིག་པའི་གནས་ལ་གསན་སྦྱོངས་མཛད། དགུང་ལོ་བཅུ་དྲུག་ལ་དཔལ་སྤུངས་དགོན་དུ་ཕེབས། དགུང་ལོ་བཅུ་དགུར་དབུས་སུ་ལྷ་ལྡན་སྨོན་ལམ་ཆེན་མོའི་ཚོགས་སུ་བྱོན། ལྷ་རམས་པའི་དམ་བཅའ་སོགས་ལ་ཕེབས། ལོ་དེའི་ཟླ་བ་གཉིས་པར་རྗེ་བློ་གྲོས་མཐའ་ཡས་ཀྱི་དྲུང་ནས་བསྙེན་རྫོགས་ཀྱི་སྡོམ་པ་བཞེས། དགུང་ལོ་ཉི་ཤུ་རྩ་དྲུག་ལ་རྭ་ཉག་དགོན་གྱི་བྱམས་ཁང་དང་ཕོ་བྲང་ཞིག་གསོ་གནང་། དགུང་ལོ་སུམ་ཅུར་རྗེ་བླ་མ་དངུལ་ཆུ་པ་ཆེན་པོར་བསྟོད་པ་ཀུན་ཏུ་བཟང་པོའི་འཁོར་ལོ་བརྩམས་པར་མཛད། དེ་ནས་དགུང་ལོ་ཞེ་ལྔ་བར་དབུས་གཙང་དུ་ཐེངས་འགའ་ཕེབས་རྗེས་གཙོ་བོར་སྐུ་མཚམས་སུ་སྒྲུབ་པ་སྙིང་པོར་མཛད། ཕྱག་རྩོམ《བཀའ་དྲིན་གསུམ་ལྡན་རྗེ་བཙུན་བློ་བཟང་ཆོས་འབྱོར་ལྷུན་གྲུབ་དཔལ་བཟང་པོའི་རྣམ་ཐར་ལེགས་བཤད་གཏམ་གྱི་རྒྱ་མཚོ》《ལྷ་ཆེན་སྲིད་སྤངས་རྡོ་རྗེ་ལ་མཆོད་བསྟོད་བྱ་ཚུལ》《དཔལ་ལྡན་ཆོས་ཀྱི་སྒྲོལ་མ་འཁོར་བཅས་དགྱེས་བསྐྱེད་བསྐང་མདོས་ཕྱོགས་བསྒྲིགས》《དམ་པའི་ཆོས་ལ་བསྐུལ་བའི་བསླབ་བྱ་ཤུགས་འབྱུང་སྐྱོ་གླུའི་ཕྲེང་བ་དམ་པ་མཉེས་པའི་མཆོད་སྤྲིན》སོགས་གསུང་མགུར་བསླབ་བྱའི་རིམ་པ་དུ་མ་དཀྱུས་གཅིག་ཏུ་བཀོད་པ། 《འཛམ་གླིང་སྐྱེས་མཆོག་རིན་པོ་ཆེའི་འཁོར་དང་བཅས་པ་ལ་མཆོད་བསྟོད་ཆོ་ག་དངོས་གྲུབ་འདོད་འཇོ》སོགས་པོད་འབྲིང་གཉིས་ཙམ་མཛད། དགུང་ལོ་ཞེ་ལྔ་ལ་ཕེབས་པ་རབ་བྱུང་བཅོ་ལྔ་པའི་ལྕགས་གླང(༡༩༠༡)ལོར་དགོངས་པ་ཆོས་དབྱིངས་སུ་ཐིམ། མཛད་རྣམ་ཞིབ་པ《བཀའ་དྲིན་གསུམ་ལྡན་རྗེ་བཙུན་བློ་བཟང་ཆོས་འབྱོར་ལྷུན་གྲུབ་དཔལ་བཟང་པོའི་རྣམ་ཐར་ལེགས་བཤད་གཏམ་གྱི་རྒྱ་མཚོ》ཞེས་པར་གཟིགས།དུང་དཀར་ཚིག་མཛོད་ཆེན་མོ་༽ལས་བཏུས།
མདོ་རྒྱ་ཆེར་རོལ་པ》དང་བོད་ཡིག་གི་། གནའ་རབས་ལོ་རྒྱུས་ཡིག་ཆ་མང་པོའི་ནང་གསལ་ཞིང་། ། ཡིག་གཟུགས་ཀྱི་དཔེ་ནི《རྒྱ་དཀར་ནག་རྒྱ་སེར་ཀསྨིར། བལ་བོད་ཧོར་གྱི་ཡི་གེ་དང་དཔེ་རིས་རྣམ་གྲངས》ཞེས། པའི་དཔེ་རྙིང་ལྕང་ལུང་པནྜི་ཏ་བློ་བཟང་བསྟན་པའི་རྒྱལ། མཚན་གྱི་གསུང་འབུམ་ཕྱི་སོག་གི་དཔར་མ་པོད[ང]པའི། མཇུག་ཏུ་ཡོད་པ་དེའི་ཤོག་གྲངས༡༠ནས༣བར་དང་། ། 《ཡིག་རིགས་སྣ་ཚོགས་ཀྱི་ཕྱི་མོ་མེ་ཏོག་ཕྲེང་བ》སྐུ་འབུམ། ཆེ་ཤོས་རིན་པོ་ཆེའི་བླ་བྲང་གི་ཤིང་དཔར་ཤོག་གྲངས་། ༧ནས༤པའི་མཇུག་བར་གསལ་བ་དེར་གཟིགས། །
འོན་ཀྱང་རྒྱའི་གནའ་བོའི་ཡིག་ཚང་ཀུན་ན་སུམ་པ་ལ་ཏུན་ཉུས་གོ༼东女国༽སྟེ་ཤར་ཕྱོགས་བུད་མེད་ཀྱི་རྒྱལ་ཁབ་ཅེས་བཀོད་པ་དང་། འདིའི་མངའ་ཁོངས་ལ་ཤར་ནུབ་བར་ཉིན་ལམ་དགུ་དང་ལྷོ་བྱང་བར་ཉིན་ལམ་ཉི་ཤུ་ཙམ་ཡོད་པ་དང་། དེར་མཁར་རྫོང་བརྒྱད་ཅུ་དང་འབངས་དུད་ཚང་བཞི་ཁྲིའམ་ཧྲག་དམག་ཆིག་ཁྲི་བཅས་མངའ་ཞིང་། ཡུལ་གྱི་ལྟེ་བ་ནི་ཆབ་མདོ་དང་རྫ་ཆུའི་རྒྱུད་དུ་ཡོད་པར་བཤད་ལ། དེའི་རྒྱལ་དཔོན་དང་ནང་བློན་ཚང་མ་བུད་མེད་ཡིན་པས་རྒྱས་མིང་དེ་ལྟར་བཏགས་པར་གྲགས་སོ།། དུས་ཕྱིས་རྒྱ་ཡིག་ཏུ་སུམ་པའི་མིང་བོད་སྐད་དང་བསྟུན་ཏེ་སུའོ་པེ༼苏毗༽ཞེས་སྒྲ་བསྒྱུར་ཙམ་བྲིས་འདུག་གོ། སུམ་པ་ཡང་བོད་རྒྱལ་གནམ་རི་སྲོང་བཙན་སྐབས་ཡན་ནས་སྤུར་རྒྱལ་བཙན་པོའི་མངའ་འོག་ཏུ་ཚུད་པ་ཡིན་ལ། སྲོང་བཙན་སྐུ་གཞོན་ནུའི་སྐབས་སུ་མཛོ་སུམ་པས་ངོ་ལོག་བྱས་པ་མྱང་མང་པོ་རྗེ་ཞང་སྣང་གིས་དམག་དྲངས་མི་དགོས་པར་སུམ་པའི་ཁྱིམ་གྲངས་མ་ཤོར་བར་ཡོངས་རྫོགས་བོད་ཀྱི་འབངས་རྣལ་མར་བཀུག་ནས་ལས་དོན་དོ་དམ་བྱེད་པ་སོགས་ཀྱི་གནས་ཚུལ་མང་པོ་ཞིག་ཏུན་ཧོང་ཡི་གེར་གསལ་བ་ལྟར་རོ།།
༡.ཤར་ཀང་ལའི་མཚོ་དཀར་མོ། ༢.ལྷོར་སིངྷིའི་མཚོ་སེར་པོ། ༣.ནུབ་ཏུ་སིན་དྷུའི་མཚོ་དམར་སྐྱ། ༤.བྱང་དུ་པ་ཤུའི་མཚོ་ལྗང་ཁུ། ༥.ཤར་ལྷོར་རབ་འབྱམས་ཀྱི་མཚོ་སྔོན་པོ། ༦.ལྷོ་ནུབ་ཏུ་ཀོ་ལའི་མཚོ་སྨུག་ནག། ༧.ནུབ་བྱང་དུ་ཟངས་མདོག་གི་མཚོ་ལྗང་ཁུ། ༨.བྱང་ཤར་དུ་ལོ་རེའི་མཚོ་དཀར་པོ།
འདི་ནི་སྔོན་ཚེ་རྒྱལ་པོའི་རིང་ལུགས་སྐབས།། དབང་ཆེན་ཚངས་པ་འདྲ་བའི་རྒྱལ་པོ་དག རིམ་པར་བྱོན་ནས་དབང་བསྒྱུར་བྱེད་ས་ཡི།། ཧྥ་རན་སི་ཡི་རྒྱལ་པོའི་ཕོ་བྲང་རེད།།
རང་དགོན་སླར་གསོའི་སྐབས་ཐོག་མར་དུས་མཆོད་རྣམས། བླ་བྲང་ནང་དབུ་འཛུགས་མཛད་ནས་ལོ་ཤས་དེ་མུར་བཞུགས། དུས་ཀྱི་འཕོ་འགྱུར་གྱིས་བསྟན་པ་སྤྱི་དང་མཚུངས་པའི་རང་དགོན་རྣམ་རྒྱལ་གསང་བ་ལྷ་རྩེའི་ཆོས་སྡེ་ཐུབ་བསྟན་རྣམ་དག་གླིང་ཡང་། ཆགས་ཤུལ་དུ་གྱུར་པས། འདུས་སྡེ་གྲྭ་ཚང་རྣམས་ཀྱི་འདོད་མོས་ལྟར། ཤིང་བྱི་ལོ་དང་། ཤིང་གླང་ལོ་སྐོར་ནས་རྗེ་ཉིད་ཀྱི་ཕྱག་རྫས་ཕངས་མེད་དུ་བཏང་ནས། སྔར་ལས་ལྷག་པའི་འདུ་ཁང་རྟ་བབས། གློ་འབུར། དྭངས་ཤེལ་གྱི་དྲྭ་བས་མཛེས་ལ་བཀྲ་བ་བཞེངས། སྒྲུབ་ཁང་ཇ་ཁང་སོགས་སྔར་གྱི་ཉམས་པ་རྣམས་རྨིང་ནས་གསོས། མེ་ཡོས་རབ་བྱུང་བཅུ་བདུན་པ་གསར་དུ་ཚེས་ནས། སྒྲུབ་གྲྭ་གསར་སྒྲིག་མི་གྲངས་གཏན་འཇགས་མཛད། གཞན་ཡང་སྐུ་ན་གཞོན་དུས་ནས་ཐུགས་འདུན་ཡོད་པ་ལྟར་བསམ་འགྲུབ་མཐོང་སྨོན་གླིང་དུ། འདུ་ཁང་ཀ་བ་བཅུ་གཉིས་དང་། གཟིམ་ཆུང་། མགོན་ཁང་། ཇ་ཁང་བཅས་དང་། བཤད་གྲྭ་ཁང་ཤག་མིག་བཅུ་བདུན་འདུ་ཁང་ར་བ་དང་བཅས་གསར་བཞེངས་མཛད། གསར་དུ་བཞེངས་པ་དང་བསླུ་ཡོན་ཕུལ་ནས་ཕྱག་འབྱོར་བྱུང་བ་སོགས་རྟེན་གསུམ་ལ། འབའ་རོམ་ཁང་དུ་འབའ་རོམ་པའི་འདྲ་ཞལ་ལྡེར་སྐུ་མི་ཚད་ཙམ་བྱིན་ལྡན། འཁོར་དུ་དབོན་རྒན་རྒྱལ་བ་གྲགས་པ་དང་། དབོན་ཤེས་རབ་བྱང་ཆུབ་གཉིས་ཀྱིས་བསྐོར་བ་ཁུ་དབོན། འབྲི་གུང་སྐྱོབ་པའི་ཧོར་སྐུ་ཚེམ་མུར་གསུང་བྱོན་མར་གྲགས་པ་རྐང་གང་། སྟོན་པ་ཐུབ་པའི་དབང་པོའི་སྣང་བརྙན་རྒྱ་གར་ཤར་ལི་རྐང་གང་། སློབ་དཔོན་ཀླུ་སྒྲུབ་ཀྱིས་ལྷོ་དཔལ་གྱི་རི་ནས་གདན་དྲངས་པར་གྲགས་ཤིང་། ཇོ་བོའི་ཐུགས་དམ་ཡིན་པར་གྲགས་པའི་སྒྲོལ་སྐུ་བྱིན་ལྡན་མཛུབ་གང་བ། ནང་ཆེན་སྐུ་འབུམ་རྩར་ཆགས་སྐབས་ཀྱི་ནང་རྟེན་ཡིན་པར་གྲགས་པའིི་མགོན་པོ་ཕྱག་བཞི་པའི་མདོས་ཐང་སོགས་ཞལ་ཐང་བརྒྱ་ལྷག་གོང་གཤམ་ཁེབས་བཅས་དངོས་གཙང་བཞུགས།
ཡལ་འདབ་གཉིས་པའི་དཔྱད་གཞི་ཡིག་ཆ་ཁག ༡ <<འཇམ་དཔལ་རྩ་རྒྱུད>>། ༢ <<ལྷ་མོ་དྲི་མ་མེད་པའི་མདོ>>། ༣ <<མ་ཎི་བཀའ་འབུམ>>། སྲོང་བཙན་སྒམ་པོས་བརྩམས་པ། ༤ <<བཀའ་ཆེམས་ཀ་ཁོལ་མ>> སྲོང་བཙན་སྒམ་པོས་བརྩམས་པ། ༥ <<མཆོད་རྟེན་བྱ་རུང་ཁ་ཤོར་གྱི་ལོ་རྒྱུས>> སློབ་དཔོན་པདྨ་གསུངས། ༦ <<སྦ་བཞེད>> སྦ་གསལ་སྣང་གིས་བརྩམས་པ། ༧ <<སྦ་བཞེད་ཞབས་བཏགས་མ>> ༨ <<རྒྱལ་པོ་བཀའ་ཡི་ཐང་ཡིག>> སློབ་དཔོན་པདྨ་གསུངས། ༩ <<བཙུན་མོའི་བཀའ་ཡི་ཐང་ཡིག>> སློབ་དཔོན་པདྨ་གསུངས། ༡༠ <<བློན་པོའི་བཀའ་ཡི་ཐང་ཡིག>> སློབ་དཔོན་པདྨ་གསུངས། ༡༡ <<ལོ་པཎ་བཀའ་ཡི་ཐང་ཡིག>> སློབ་དཔོན་པདྨ་གསུངས། ༡༢ <<ལྷ་འདྲེ་བཀའ་ཡི་ཐང་ཡིག>> སློབ་དཔོན་པདྨ་གསུངས། ༡༣ <<བཀའ་ཐང་བསྡུས་པ>> སློབ་དཔོན་པདྨ་གསུངས། ༡༤ <<ཏུང་ཧོང་ནས་འཐོན་པའི་བོད་ཀྱི་གནའ་རབས་ཡིག་ཆ>>མི་རིཊ་དཔེ་སྐྲུན་ཁང་གིས་སྣུམ་པར་བཏབ་པ། ༡༥ <<རླངས་ཀྱི་པོ་ཏི་བསེ་རུ་རྒྱས་པ>>། རླངས་ཀྱི་ཨ་མྱེས་འདྲེ་འཁོལ་གྱིས་བརྩམས་པ། ༡༦ <<སྲིད་པ་རྒྱུད་ཀྱི་ཁ་བྱང་ཆེན་པོ>>། ༡༧ <<རྒྱལ་རབས་གསལ་བའི་མེ་ལོང་>>། ས་སྐྱའི་བསོད་ནམས་རྒྱལ་མཚན་གྱིས་བརྩམས་ཞེས་གྲགས་པ། ༡༨ <<དེབ་ཐེར་དམར་པོ་ཧུང་ལེན>>། ཚལ་པ་ཀུན་དགའ་རྡོ་རྗེས་བརྩམས་པ། ༡༩ <<རྒྱ་བོད་ཀྱི་ཆོས་འབྱུང་རྒྱས་པ་བསྟན་པའི་རྒྱལ་མཚན>>། ལྡེའུ་ཇོ་སྲས་ཀྱིས་བརྩམས་པ། ༢༠ <<བུ་སྟོན་ཆོས་འབྱུང་>>། བུ་སྟོན་རིན་ཆེན་གྲུབ་ཀྱིས་བརྩམས་པ། ༢༡ <<བོད་ཀྱི་རྡོ་རིང་དང་དྲིལ་བུའི་བཀའ་གཙིགས་གཅིག་བསྡུས>>། ཀྲུང་དབྱང་མི་རིགས་སློབ་གྲྭས་པར་ བཏབ་པ། ༢༢ <<གཙུག་ལག་ཁང་གི་དཀར་ཆག་ཤེལ་དཀར་མེ་ལོང་>>། ོང་ས་ལྔ་པས་བརྩམས་པ། ༢༣ <<ཡར་ལུང་ཇོ་བོའི་ཆོས་འབྱུང་>>། ཡར་ལུང་བ་ཤུཀྱ་རིན་ཆེན་གྱིས་བརྩམས་པ། ༢༤ <<ལྷོ་བྲག་ཆོས་འབྱུང་མཁས་པའི་དགའ་སྟོན>>། དཔའ་བོ་གཙུག་ལག་ཕྲེང་བས་བརྩམས་པ། ༢༥ <<དེབ་ཐེར་སྔོན་པོ>>། འགོས་ལོ་གཞོན་ནུ་དཔལ་གྱིས་བརྩམས་པ། ༢༦ <<ཆོས་འབྱུང་བསྟན་པའི་པདྨ་རྒྱས་པའི་ཉིན་བྱེད>>། འབྲུག་པ་པདྨདཀར་པོས་བརྩམས་པ། ༢༧ <<དེབ་ཐེར་དཔྱིད་ཀྱི་རྒྱལ་མོའི་གླུ་དབྱངས>>། ོང་ས་ལྔ་པ་ཆེན་པོས་བརྩམས་པ། ༢༨ <<བོད་ཀྱི་རྒྱལ་རབས་དེབ་ཐེར་དཀར་པོ>>། དགེ་འདུན་ཆོས་འཕེལ་གྱིས་བརྩམས་པ། ༢༩ <<ཀློང་ཆེན་ཆོས་འབྱུང་>>། ཀློང་ཆེན་རབ་འབྱམས་པས་བརྩམས་པ། ༣༠ <<སྒྲུང་ལྡེའུ་བོན་གསུམ་གྱི་ལོ་རྒྱུས་ཨེ་མ་ཧོ>>། ཆོས་རྒྱལ་ནམ་མཁའི་ནོར་བུས་བརྩམས་པ། ༣༡ <<རྒྱལ་རབས་གཟི་ཡི་ཕྲེང་བ>>། ཆོས་རྒྱལ་ནམ་མཁའི་ནོར་བུས་བརྩམས་པ། ༣༢ <<བོད་ཀྱི་ལོ་རྒྱུས་ཀུན་དགའི་མེ་ལོང་>>། དམུ་དགེ་བསམ་གཏན་གྱིས་བརྩམས་པ། ༣༣ <<བོད་ཀྱི་རིག་གནས་དར་ཚུལ་མདོར་བསྡུས་བཤད་པ>>། དམུ་དགེ་བསམ་གཏན་གྱིས་བརྩམས་པ། ༣༤ <<གླིང་སེང་ཆེན་གྱི་བྱུང་བ་མདོར་བསྡུས>>། དམུ་དགེ་བསམ་གཏན་གྱིས་བརྩམས་པ། ༣༥ <<བོད་ཀྱི་རྒྱལ་རབས་རགས་རིམ་གཡུ་ཡི་ཕྲེང་བ>>ཆབ་སྤེལ་ཚེ་བརྟན་ཕུན་ཚོགས་དང་ནོར་འབྲང་ཨོ་རྒྱན་ གྱིས་བརྩམས་པ། ༣༦ <<བཙན་པོའི་དུས་ཀྱི་བྲག་བརྐོས་ཡིག་རིས་གཅིག་གསར་དུ་མཚམས་སྦྱོར་ཞུས་པ>>། ཆབ་སྤེལ་ཚེ་ བརྟན་ཕུན་ཚོགས་ཀྱིས་བརྩམས་པ། ༣༧ <<ཀོང་པོ་དེ་མོའི་རྡོ་བརྐོས་ཡི་གེའི་སྐོར་གླེང་བ>>།ཆབ་སྤེལ་ཚེ་བརྟན་ཕུན་ཚོགས་ཀྱིས་བརྩམས་པ། ༣༨ <<སྤུར་རྒྱལ་ཞེས་པའི་ཐ་སྙད་ལ་དཔྱད་པ་ཙམ་བྱས་པ>>།ཆབ་སྤེལ་ཚེ་བརྟན་ཕུན་ཚོགས་ཀྱིས་བརྩམས་པ། ༣༩ <<བོད་ཀྱི་གནའ་རབས་ལོ་རྒྱུས་དཔྱད་གཞིའི་ཡིག་རིགས་སྐོར་ཅུང་ཟད་གླེང་བ>>།ཆབ་སྤེལ་ཚེ་བརྟན་ཕུན་ ཚོགས་ཀྱིས་བརྩམས་པ། ༤༠ <<གསར་དུ་རྙེད་པའི་གནས་རབས་ཀྱི་བང་སོའི་ཚོགས་ཞེས་པའི་རྩོམ་ཡིག་བཀླགས་རྗེས་ཀྱི་འཆར་སྣང་>>།ཆབ་ སྤེལ་ཚེ་བརྟན་ཕུན་ཚོགས་ཀྱིས་བརྩམས་པ། ༤༡ <<བོད་ཀྱི་གནའ་རབས་ཀྱི་ལོ་རྒྱུས་འགའ་ཞིག>>། ཆབ་སྤེལ་ཚེ་བརྟན་ཕུན་ཚོགས་ཀྱིས་བརྩམས་པ། ༤༢ <<གེ་སར་སྒྲུང་གི་སྤྱི་ཁོག་རགས་ཙམ་གླེང་བ>>། ཆབ་སྤེལ་ཚེ་བརྟན་ཕུན་ཚོགས་ཀྱིས་བརྩམས་པ། ༤༣ <<ཆོས་འབྱུང་དཔག་བསམ་ལྗོན་བཟང་>>། སུམ་པ་མཁན་པོ་ཡེ་ཤེས་དཔལ་འབྱོར་གྱིས་བརྩམས་པ། ༤༤ <<བོད་ཀྱི་སྔ་རབས་ཁྲིམས་སྲོལ་ཡིག་ཆ་བདམས་བསྒྲིགས>>། ༤༥ <<བོད་ཀྱི་གནའ་རབས་ཡིག་ཆ་གཅེས་བསྡུས>>། ༤༦ <<འབེལ་གཏམ་ལུང་གི་སྙིང་པོ>>། ༤༧ <<ཆོས་འབྱུང་མེ་ཏོག་སྙིང་པོ་སྦྲང་རྩིའི་བཅུད>>། ཉང་ཉི་མ་འོད་ཟེར་གྱིས་བརྩམས་པ། ༤༨ <<ཆོས་འབྱུང་ཉི་མའི་འོད་ཟེར་སྟོད་སྨད་གཉིས>>། སྟག་སྒང་མཁས་མཆོག་གུ་རུ་བཀྲ་ཤིས་ཀྱིས་བརྩམས་པ། ༤༩ <<ཆོས་འབྱུང་རིན་པོ་ཆེའི་གཏེར་མཛོད>>། རྒྱལ་སྲས་ཐུགས་མཆོག་རྩལ་གྱིས་བརྩམས་པ། ༥༠ <<བོད་ཀྱི་མིའུ་གདུང་དྲུག་གིས་རུས་མཛོད་མེ་ཏོག་སྐྱེད་ཚལ>>། གྱི་ལུང་བཀྲིས་རྒྱ་མཚོ་དང་ཐུགས་མཆོག་ རྡོ་རྗེས་བརྩམས་པ། ༥༡ <<ཐང་བོད་དབོན་ཞང་མཇལ་དུམ་མཛད་པའི་རྡོ་རིང་ཡི་གེ་ངོ་བཤུས>>། ༥༢ <<ཁྲ་འབྲུག་གཙུག་ལག་ཁང་གི་དྲིལ་བུའི་ཁ་བྱང་སྨོན་ཚིག>>། ༥༣ <<ཏུན་ཧོང་ཡིག་རྙིང་གི་དོན་ཆེན་གནད་བསྡུས་ཀྱི་ལོ་ཚིགས་ལས་དུམ་བུ་ཁ་ཤས>>། ང།ཅ། ༡༢༨༢ ༥༤ <<རྒྱ་ཤ་ཅུའི་པའི་བུ་མོ་འཕྲོགས་མི་ཆོག་པའི་སྐོར་གྱི་མཆིད་གསོལ་བའི་བཀའ་ཡིག>>། ང།ཅ། ༡༠༨༣ ༥༥ <<རྒྱ་ཤ་ཅུའི་འབངས་ཀྱི་ལྡུམ་ར་འཕྲོགས་མི་ཆོག་པའི་སྐོར་གྱི་བརྡ་ཡིག>>། ང།ཅ། ༡༠༨༥ ༥༦ <<དཔྱད་ཆད་པའི་མིང་ཐོ།>> ང།ཅ། ༡༡༠༡ ༥༧ <<གཙུག་ལག་ཁང་ནས་འབྲུ་གཡར་བའི་གན་རྒྱ>>། ང།ཅ། ༡༢༩༧ ༥༨ <<ཞང་ཤུ་ཡི་བསྒྱུར་ཡིག་དུམ་བུ་འགའ>>། ང།ཅ། ༩༨༦ ༥༩ <<ཡ་ཐོག་བོད་ཀྱི་ཤེས་རིག་གི་མཐའ་དཔྱད>>། ངག་དབང་རྒྱ་མཚོས་བརྩམས་པ། ༦༠ <<འཕྱོངས་རྒྱས་ཟམ་སྣེ་རྡོ་རིང་ཡིག་ཆ>>། སྲིད་དོན་རྒྱལ་རབས་ལ་འཁོད་པ། ༦༡ <<ས་སྐྱའི་གདུང་རབས་རིན་ཆེན་བང་མཛོད>>། བདག་ཆེན་ཨ་མྱེས་ངག་དབང་ཀུན་དགའ་བསོད་ནམས་ ཀྱིས་བརྩམས་པ། ༦༢ <<མི་རིགས་རིག་གནས་ཕོ་བྲང་གིས་ཉར་ཚགས་བྱས་པའི་ཡིག་ཆའི་འདྲ་བཤུས>> མི་རིགས་རིག་གནས་ ཕོ་བྲང་དུ་ཡོད། ༦༣ <<ཆོས་རྗེ་ཀརྨ་པ་སྐུ་ཕྲེང་རིན་བྱོན་གྱི་རྣམ་ཐར་མདོར་བསྡུས་དཔག་བསམ་འཁྲི་ཤིང༌>>། ༦༤ <<བྱམས་ཆེན་ཆོས་ཀྱི་རྒྱལ་པོའི་རྣམ་ཐར>>། ༦༥ <<བོད་ཀྱི་སྲིད་དོན་རྒྱལ་རབས་སྟོད་སྨད་གཉིས>>། ཞྭ་སྒབ་པ་དབང་ཕྱུག་བདེ་ལྡན་གྱིས་བརྩམས་པ། ༦༦ <<བོད་ཀྱི་ལྷ་བཙན་པོའི་གདུང་རབས་ཚིག་ཉུང་དོན་གསལ>>། ཀ་ཐོག༔ རིག་འཛིན་ཚེ་དབང་ནོར་བུས་ བརྩམས་པ། ༦༧ <<བོད་སིལ་བུའི་བྱུང་བ་བརྗོད་པ་ཤེལ་དཀར་ཕྲེང་བ>>། ནོར་བྲང་ཨོ་རྒྱན་གྱིས་བརྩམས་པ། ༦༨ <<བྱང་བདག་རིག་འཛིན་ངག་གི་དབང་པོའི་རྣམ་ཐར>>། ོང་ས་ལྔ་པས་བརྩམས་པ། ༦༩ <<རྒྱའི་ཡིག་ཚང་ནང་གསལ་བའི་བོད་ཀྱི་རྒྱལ་རབས་གསལ་བའི་མེ་ལོང་>>། སྟག་ལྷ་ཕུན་ཚོགས་བཀྲིས་ ཀྱིས་བརྩམས་པ། ༧༠ <<དཔལ་ཀརྨ་སྐུ་རབས་རིམ་བྱུང་གི་མཛད་རྣམ་>>། འཇམ་དབྱངས་ཚུལ་ཁྲིམས་ཀྱིས་བརྩམས་པ། ༧༡ <<ཐང་ཡིག་གསར་པ་བྱུང་བའི་ཐུ་བྷད་གླེགས་བམ>>། དོན་འགྲུབ་རྒྱལ་གྱིས་བསྒྱུར། ༧༢ <<ཐང་ཡིག་རྙིང་མ་ལས་བྱུང་བའི་ཐུ་བྷད་གླེགས་བམ>>། དོན་འགྲུབ་རྒྱལ་གྱིས་བསྒྱུར་བ། ༧༣ <<ཐང་ཡིག་གསར་རྙིང་ལས་བྱུང་བའི་ཐུ་བྷད་གླེགས་བམ་ཀྱི་ཟུར་བཀོད>>། དོན་འགྲུབ་རྒྱལ་གྱིས་བརྩམས་པ། ༧༤ <<ཐང་ཡིག་གསར་རྙིང་ལས་བྱུང་བའི་ཐུ་བྷད་ཀྱི་གླེགས་བམ་དང་ཏུན་ཧོང་ཡིག་ཚང་སོགས་ཀྱི་ལོ་དང་བྱུང་ བ་དོན་གྱི་སྐོར>>དོན་འགྲུབ་རྒྱལ་གྱིས་བརྩམས་པ། ༧༥ <<སྤུར་རྒྱལ་ཞེས་པའི་ཐ་སྙད་ཀྱི་གོ་དོན་བཤད་པ་རྣམ་དཔྱོད་པདྨའི་ཟེའུ་འབྲུ>> དོན་འགྲུབ་རྒྱལ་གྱིས་བརྩམས་པ། ༧༦ <<བོད་ཅེས་པའི་ཐ་སྙད་ཀྱི་འབྱུང་ཁུངས་དངོས་བཤད་པ>>། དོན་འགྲུབ་རྒྱལ་གྱིས་བརྩམས་པ། ༧༧ <<བོད་ཀྱི་ལོ་རྒྱུས་སྐོར་གྱི་བསམ་ཚུལ་ཐོར་བུ་འགའ>>། དོན་འགྲུབ་རྒྱལ་གྱིས་བརྩམས་པ། ༧༨ <<གནའ་རབས་བོད་ཀྱི་སྲིད་འཛིན་ས་ཁུལ་དང་དཔོན་རིགས་ཀྱི་ལམ་ལུགས་རོབ་ཙམ་བཤད་པ་བུང་བ་གཞོན་ ནུའི་གླུ་དབྱངས>>། དོན་འགྲུབ་རྒྱལ་གྱིས་བརྩམས་པ། ༧༩ <<བོད་ཀྱི་བཙན་པོ་ཁྲི་སྲོང་ལྡེའུ་བཙན་གྱི་ལོ་རྒྱུས་མདོ་ཙམ་བརྗོད་པ་སྔོན་བྱོན་མཁས་པའི་བཞེད་དགོངས་ ཀྱི་བུམ་བཟང་མཛེས་པར་བྱེད་པའི་རྒྱན་རྨ་བྱ་གཞོན་ནུའི་སྒྲོ་མདོངས>>། དོན་འགྲུབ་རྒྱལ་གྱིས་བརྩམས་པ། ༨༠ <<དུང་དཀར་ཚིག་མཛོད་ཆེན་མོ>>། དུང་དཀར་བློ་བཟང་འཕྲིན་ལས་གྱིས་བརྩམས་པ། ༨༡ <<བོད་ཀྱི་རྒྱལ་རབས་ལོ་རྒྱུས་དོན་བསྡུས་རྣམ་དཔྱོད་དལ་འབབ་མཛད་ཆེན་འཕྱུར་བའི་ལེགས་བཤད་རླབས་ ཀྱི་སྒྲ་བརྒྱ་བཞད་པའི་གདངས་སྙན>>། མདོ་སྨད་ཡོན་ཏན་རྒྱ་མཚོས་བརྩམས་པ། ༨༢ <<བོད་དང་རྒྱ་ནག་བར་འཐབ་རྩོད་རྙོག་གྲའི་རྩ་དོན>>། མདོ་སྨད་ཡོན་ཏན་རྒྱ་མཚོས་བརྩམས་པ། ༨༣ <<སྟག་འཚེར་སྤྲུལ་སྐུའི་རྣམ་ཐར>>། མདོ་སྨད་ཡོན་ཏན་རྒྱ་མཚོས་བརྩམས་པ། ༨༤ <<མི་ཕམ་བསྟན་རྩིས>>། འཇམ་མགོན་མི་ཕམ་རྣམ་རྒྱལ་གྱིས་བརྩམས་པ། ༨༥ <<བསྟན་རྩིས་གསལ་བའི་ཉིན་བྱེད>>། མང་ཐོས་ཀླུ་སྒྲུབ་རྒྱ་མཚོས་བརྩམས་པ། ༨༦ <<བསྟན་པའི་བབ་ཚུལ་སོགས་དང་འབྲེལ་བའི་དུས་ཚིགས་ལ་ཅུང་ཟད་དཔྱད་པ་བསྟན་པའི་གནས་ཚད་བསྟན་ པ>>། བདུད་འཇོམས་ཡེ་ཤེས་རྡོ་རྗེས་བརྩམས་པ། ༨༧ <<གངས་ཅན་བོད་ཀྱི་ལོ་རྒྱུས་དང་འབྲེལ་བའི་སྔོན་བྱུང་ལོ་ཚིགས་ངེས་རྙེད་མཁས་པའི་ངག་རྒྱན>>། གདོང་ ཐོག་སྤྲུལ་སྐུ་བསྟན་པའི་རྒྱལ་མཚན་གྱིས་བརྩམས་པ། ༨༨ <<བོད་རྒྱ་ཚིག་མཛོད་ཀྱི་ལོ་ཚིགས་རེའུ་མིག>>། ཉན་ཤུལ་མཁྱེན་རབ་འོད་གསལ་སོགས་ཀྱིས་བརྩམས་པ། ༨༩ <<ལོ་ཚིགས་དྭངས་གསལ་མེ་ལོང་>>། དུང་དཀར་བློ་བཟང་འཕྲིན་ལས་ཀྱིས་བརྩམས་པ། ༩༠ <<བོད་ཀྱི་ལོ་རྒྱུས་དོན་ཆེན་རེའུ་མིག>>། ཕུན་ཚོགས་ཚེ་རིང་གིས་བརྩམས་པ། ༩༡ <<བོད་ཀྱི་རྒྱལ་རབས་ཀྱི་སྤྱི་དོན་པདྨར་གའི་ལྡེ་མིག་སྟོད་སྨད་གཉིས>>། ཐུབ་བསྟན་ཕུན་ཚོགས་ཀྱིས་བརྩམས་པ། ༩༢ <<གཙང་མྱང་སྨད་བསམ་འགྲུབ་རྩེའི་སྡེ་སྲིད་གཙང་པ་རིམབྱུང་གི་མངའ་ཐང་འབྱོར་རྒུད་ཀྱི་ལོ་རྒྱུས>>། རྫོང་རྩེ་བྱམས་པ་ཐུབ་བསྟན་གྱིས་བརྩམས་པ། ༩༣ <<དེབ་ཐེར་དཔྱིད་ཀྱི་རྒྱལ་མོའི་གླུ་དབྱངས་ཀྱི་ཚིགས་སུ་བཅད་པའི་སྙན་ཚིག་གྱི་འགྲེལ་བ་གོ་མཛོད་འབྱེད་ པའི་ལྡེ་མིག>>། དོན་འགྲུབ་རྒྱལ་གྱིས་བརྩམས་པ། ༩༤ <<དེབ་ཐེབ་དཔྱིད་ཀྱི་རྒྱལ་མོའི་གླུ་དབྱངས་ཀྱི་མཆན་འགྲེལ་བློ་གསལ་ཡིད་ཀྱི་ཟློས་གར>>། དོན་འགྲུབ་ རྒྱལ་གྱིས་བརྩམས་པ། ༩༥ <<བོད་ཞི་བས་བཅིངས་འགྲོལ་འབྱུང་ཐབས་སྐོར་གྱི་གྲོས་མཐུན་དོན་ཚན་བཅུ་བདུན་ལ་མིང་རྟགས་བཀོད་ པའི་སྔོན་རྗེས་སུ>>། ལྷའུ་རྟ་ར་ཐུབ་བསྟན་བསྟན་དར་གྱིས་བརྩམས་པ། ༩༦ <<བོད་ཞི་བས་བཅིངས་འགྲོལ་སྐོར་གྱི་ཉིན་ཐོ>>། ལུའོ་ཡུས་ཧུང་གིས་བརྩམས་པ། ༩༧ <<གདོང་ལེན་དཔུང་སྡེ་ལེ་དབར་སྟོང་ཕྲག་བསྐྱོད>>། ཆེ་ཅིན་ཨུ་ཡིས་བརྩམས་པ། ༩༨ <<ཆབ་མདོ་ཁུལ་བཅིངས་འགྲོལ་བཏང་བའི་དམག་འཐབ>>། ཁྲེང་ཙེ་ཀྲིས་བརྩམས་པ། ༩༩ <<པཎ་ཆེན་བོད་དུ་ཕྱིར་ཕེབས་ལ་བསུ་སྐྱེལ་ཞུས་པའི་དྲན་གསོ>>། ཡཱ་ཧན་ཀྲང་གིས་བརྩམས་པ། ༡༠༠ <<ཆབ་མདོ་ནས་ལྷ་ས་བར་དཔུང་བསྐྱོད་བྱས་པའི་གནས་ཚུལ>>། ཝང་ཤན་ལེའ་ཡིས་བརྩམས་པ། ༡༠༡ <<ཏུ་ལའི་བླ་མ་བཅུ་གསུམ་པ་གཤེགས་རྗེས་བོད་ཀྱི་ཆབ་སྲིད་དུས་བབ>>། སླེ་ཟུར་འཇིགས་མེད་དབང་ ཕྱུག་གིས་བརྩམས་པ། ༡༠༢ <<རང་ཉིད་གཤེགས་པའི་ལམ་བུར་ཕྱི་མིག་རགས་ཙམ་བལྟས་པ>>། ལྷ་ཀླུ་ཚེ་དབང་རྡོ་རྗེས་བརྩམས་པ། ༡༠༣ <<རང་གཞུང་དང་། སྤོ་བོ་ཀ༔ གནམ་སྡེ་པ་གཉིས་ཀྱི་ནང་འཁྲུག་བྱུང་བའི་སྐོར>>། བྱམས་པ་ཡེ་ཤེས་ ཀྱིས་བརྩམས་པ། ༡༠༤ <<ངས་ལུང་ཤར་དོན་སྐྱོན་ནང་ཞུགས་པའི་གནས་ཚུལ>>། ལྷའུ་རྟ་ར་ཐུབ་བསྟན་བསྟན་དར་གྱིས་བརྩམས་པ། ༡༠༥ <<བོད་དུ་ཡོད་པའི་གོ་མིན་ཏང་གི་གསང་ཉུལ་མི་སྣའི་གནས་ཚུལ>>། ཁྲང་ཤིན་འུ་ཡིས་བརྩམས་པ། ༡༠༦ <<སྤྱན་སྔ་གྲགས་པ་བྱང་ཆུབ་ཀྱི་རྟོགས་བརྗོད་བྱིན་རླབས་ཀྱི་ལྷུན་པོ་>> རྗེ་ཙོང་ཁ་པས་བརྩམས་པ། ༡༠༧ <<རང་རྣམ་དུ་ཀུ་ལའི་གོས་བཟང་>> ོང་ས་ལྔ་པ་ཆེན་པོས་བརྩམས་པ། ༡༠༨ <<རྒྱལ་དབང་ཚངས་དབྱངས་རྒྱ་མཚོའི་གསང་རྣམ། ལྷ་བཙུན་ངག་དབང་རྡོ་རྗེས་བརྩམས་པ། ༡༠༩ <<རྒྱལ་དབང་བསྐལ་བཟང་རྒྱ་མཚོའི་རྣམ་ཐར་དཔག་བསམ་རིན་པོ་ཆེའི་སྙེ་མ>>། ལྕང་སྐྱ་རོལ་པའི་རྡོ་ རྗེས་བརྩམས་པ། ༡༡༠ <<རྒྱལ་དབང་འཇམ་དཔལ་རྒྱ་མཚོའི་རྣམ་ཐར་འཛམ་གླིང་ཐ་གྲུ་ཡངས་པའི་རྒྱན>>། རྟ་ཚག་རྗེ་དྲུང་ བློ་བཟང་ཐུབ་བསྟན་འཇིགས་མེད་རྒྱ་མཚོས་བརྩམས་པ། ༡༡༡ <<རང་རྣམ་དུ་ཀུ་ལའི་གོས་བཟང་གི་ཁ་སྐོང་>>། སྡེ་སྲིད་སངས་རྒྱས་རྒྱ་མཚོས་བརྩམས་པ། ༡༡༢ <<རྒྱལ་དབང་ཚངས་དབྱངས་རྒྱ་མཚོའི་རྣམ་ཐར་རབ་གསལ་གསེར་གྱི་སྙེ་མ་>> སྡེ་སྲིད་སངས་རྒྱས་རྒྱ་ མཚོས་བརྩམས་པ། ༡༡༣ <<རྒྱལ་དབང་ལུང་རྟོགས་རྒྱ་མཚོའི་རྣམ་ཐར>>། དེ་མོ་ཐུབ་བསྟན་འཇིགས་མེད་རྒྱ་མཚོས་བརྩམས་པ། ༡༡༤ <<རྒྱལ་དབང་ཚུལ་ཁྲིམས་རྒྱ་མཚོའི་རྣམ་ཐར་ངོ་མཚར་ནོར་བུའི་ཕྲེང་བ>>། ངག་དབང་འཕྲིན་ལས་རྣམ་ རྒྱལ་གྱིས་བརྩམས་པ། ༡༡༥ <<རྒྱལ་དབང་མཁས་གྲུབ་རྒྱ་མཚོའི་རྣམ་ཐར་ངོ་མཚར་ལྷ་ཡི་རོལ་མོ>> སེར་སྨད་རྒྱལ་དབང་འཕྲིན་ལས་ རྣམ་རྒྱལ་གྱིས་བརྩམས་པ། ༡༡༦ <<རྒྱལ་དབང་འཕྲིན་ལས་རྒྱ་མཚོའི་རྣམ་ཐར་དྭངས་ཤེལ་མེ་ལོང་>>། ཡོངས་འཛིན་ཕུར་ལྕོག་བློ་བཟང་ ཚུལ་ཁྲིམས་བྱམས་པ་རྒྱ་མཚོས་བརྩམས་པ། ༡༡༧ <<མཆོད་སྡོང་འཛམ་གླིང་རྒྱན་གཅིག་གི་དཀར་ཆག>>། སྡེ་སྲིད་སངས་རྒྱས་རྒྱ་མཚོས་བརྩམས་པ། ༡༡༨ <<རྒྱལ་དབང་ཐུབ་བསྟན་རྒྱ་མཚོའི་རྣམ་ཐར་ངོ་མཚར་རིན་པོ་ཆེའི་ཕྲེང་བ>>། ཕུར་ལྕོག་ཡོངས་འཛིན་ བྱམས་པ་ཚུལ་ཁྲིམས་ཀྱིས་བརྩམས་པ། ༡༡༩ <<རྒྱལ་དབང་བསྟན་འཛིན་རྒྱ་མཚོ་ངོས་འཛིན་སྐོར་བདེན་གཏམ་རྣ་བའི་བཅུད་ལེན>>། ཀུན་རྩེ་བསོད་ ནམས་དབང་འདུས་ཀྱིས་བརྩམས་པ། ༡༢༠ <<ངོས་ཀྱི་ཡུལ་དང་ངོས་ཀྱི་མི་དམངས>>། རྒྱལ་དབང་བསྟན་འཛིན་རྒྱ་མཚོས་བརྩམས་པ། ༡༢༡ <<རྒྱལ་དབང་ཡོན་ཏན་རྒྱ་མཚོའི་རྣམ་ཐར་དངོས་གྲུབ་རྒྱ་མཚོའི་ཤིང་རྟ>>། ོང་ས་ལྔ་པས་བརྩམས་པ། ༡༢༢ <<རྒྱལ་དབང་བསོད་ནམས་རྒྱ་མཚོའི་རྣམ་ཐར་དངོས་གྲུབ་རྒྱ་མཚོའི་ཤིང་རྟ>>། ོང་ས་ལྔ་པས་བརྩམས་པ། ༡༢༣ <<རྒྱལ་དབང་དགེ་འདུན་རྒྱ་མཚོའི་རྣམ་ཐར་དཔག་བསམ་ལྗོན་ཤིང་།>>། དགེ་སློང་དཀོན་མཆོག་སྐྱབས་ གྱིས་བརྩམས་པ། ༡༢༤ <<རྒྱལ་དབང་དགེ་འདུན་རྒྱ་མཚོའི་རང་རྣམ>>། ༡༢༥ <<པཎ་ཆེན་བློ་བཟང་ཆོས་རྒྱན་གྱི་རང་རྣམ>>། ༡༢༦ <<པཎ་ཆེན་བློ་བཟང་ཆོས་རྒྱན་གྱི་རང་རྣམ་ཁ་སྐོང༌>>། པཎ་ཆེན་བློ་བཟང་ཡེ་ཤེས་གྱིས་བརྩམས་པ། ༡༢༧ <<ཚེ་སྨོན་གླིང་ནོར་ནོ་མིན་ཧན་ངག་དབང་ཚུལ་ཁྲིམས་ཀྱི་རྣམ་ཐར་དད་པའི་སྒོ་འབྱེད>>། ༡༢༨ <<ཚེ་སྨོན་གླིང་སྐུ་ཕྲེང་རིན་བྱོན་གྱི་རྣམ་ཐར>>། ཅོ་ནེ་ངག་དབང་བཟོད་པ་རྒྱ་མཚོས་བརྩམས་པ། ༡༢༩ <<བསྲེགས་ཀྱང་མི་འཚིག་པའི་བོད>>། རྟ་ནག་ཀུན་བཟང་དཔལ་འབྱོར་གྱིས་བརྩམས་པ། ༡༣༠ <<མི་ཚེ་ལོ་རྒྱུས་དང་འབྲེལ་ཡོད་སྣ་ཚོགས>>། རྣམ་གླིང་དཔལ་འབྱོར་འཇིགས་མེད་ཀྱིས་བརྩམས་པ། ༡༣༡ <<སྐུ་ཚེ་ལོ་རྒྱུས་ཧྲག་བསྡུས>>། བོད་གཞུང་དཔེ་མཛོད་ཁང་གིས་བསྒྲིགས་པ། ༡༣༢ <<སྟག་ལྷ་ཕུན་ཚོགས་བཀྲིས་ཀྱི་མི་ཚེ་ལོ་རྒྱུས་པོད་གསུམ>>། སྟག་ལྷ་ཕུན་ཚོགས་བཀྲིས་ཀྱིས་བརྩམས་པ། ༡༣༣ <<ཀུན་བདེ་གླིང་ཛ་སག་གི་མི་ཚེ་ལོ་རྒྱུས>>། ཀུན་གླིང་འོད་ཟེར་རྒྱ་མཚོས་བརྩམས་པ། ༡༣༤ <<བཀའ་བློན་དབང་འདུས་རྡོ་རྗེའི་མི་ཚེ་ལོ་རྒྱུས>>། དབང་འདུས་རྡོ་རྗེས་བརྩམས་པ། ༡༣༥ <<ཡབ་གཞིས་གཡུ་ཐོག་པའི་མི་ཚེ་ལོ་རྒྱུས>>། གཡུ་ཐོག་ལྕམ་གྱིས་བསྒྲིགས་པ། ༡༣༦ <<སྒེར་བཤད་སྒྲ་བའི་ཁྱིམ་ཚང་མི་རབས་ཀྱི་ལོ་རྒྱུས་རགས་ཙམ་བཀོད་པ>>། བཤད་སྒྲ་དགའ་ལྡན་དཔལ་ འབྱོར་གྱིས་བརྩམས་པ། ༡༣༧ <<བོད་དུ་དཔུང་བསྐྱོད་བྱེད་སྐབས་དགེ་རྟག་སྤྲུལ་སྐུའི་སྐོར་ཐོས་རྟོགས་བྱུང་བའི་གནས་ཚུལ་ཕྲན་བུ>>། དབང་ ཀུའི་ཡིས་བརྩམས་པ། ༡༣༨ <<ཅང་ཅེ་ཧྲིའི་ཁྲང་ཆིང་བཞུགས་སྒར་གྱིས་བོད་ཀྱི་གནད་དོན་སྐོར་ལ་ཞིབ་འཇུག་བྱས་པར་དྲན་གསོ་བྱས་ པ>>། ཧྲེན་སྲུང་ཡུས་གྱིས་བརྩམས་པ། ༡༣༩ <<ཆུ་སྤྲེལ་སི་བོད་དམག་འཁྲུག་གི་ལོ་རྒྱུས་དུམ་བུ>>། སྲེག་ཤིང་བློ་བཟང་དོན་འགྲུབ་གྱིས་བརྩམས་པ། ༡༤༠ <<ཡབ་གཞིས་སྟག་འཚེར་བའི་ལོ་རྒྱུས་དང་རང་ཉིད་ཀྱིས་ཡབ་གཞིས་དེའི་ཞབས་ཞུའི་རྒྱུད་རིམ་ཅུང་ཟད་ གླེང་བ>>། དཀོན་མཆོག་ལྷ་སྐྱབས་གྱིས་བརྩམས་པ། ༡༤༡ <<དེ་སྔོན་བོད་སྲིད་གཞུང་གིས་དར་རྒྱས་དགོན་པ་དང་བེ་རི་གཉིས་ཀྱི་རྩོད་གཞིར་ཐེར་ཇུས་སྐོར>>། ཁུང་ ཆིང་ཙུང་གིས་བརྩམས་པ། ༡༤༢ <<དེ་མོ་སྤྲུལ་སྐུ་སྐུ་གོང་མའི་སྐོར་དེ་སྔའི་སྤྱི་ཚོགས་ཐོག་གི་ཤོད་སྲོལ་གང་ཐོས་ཐོར་བུ>>། བློ་བཟང་རྒྱ་ མཚོས་བརྩམས་པ། ༡༤༣ <<པཎ་ཆེན་བཞུགས་སྒར་དང་ལིའུ་འུན་ཧུའི་བར་གྱི་དམག་འཁྲུག>>། བསྟན་འཛིན་རྒྱ་མཚོས་བརྩམས་པ། ༡༤༤ <<གཞུང་བླའི་བར་ཐོག་མའི་འགལ་བ་ཡོང་རྐྱེན>>། ཕུན་རབ་རིན་ཆེན་རྣམ་རྒྱལ་གྱིས་བརྩམས་པ། ༡༤༥ <<རྭ་སྒྲེང་གི་སྐྱེ་སྤྲུལ་རིམ་བྱུང་སྐོར>>། རྭ་སྒྲེང་བསྟན་འཛིན་འཇིགས་མེད་ཀྱིས་བརྩམས་པ། ༡༤༦ <<བོད་དམག་གི་ལོ་རྒྱུས་མདོར་བསྡུས>>། ཁྲེང་སིང་གིས་བསྒྲིགས་པ། ༡༤༧ <<བོད་དམག་གི་གནས་ཚུལ་གང་དྲན་བཀོད་པ>>། སྲེག་ཤིང་བློ་བཟང་དོན་གྲུབ་ཀྱིས་བརྩམས་པ། ༡༤༨ <<རྭ་སྟག་དོན་སྐྱོན་ནང་ངས་བསྒྲུབས་པའི་བྱ་བ་འགའ་ཞིག>>། ཡེ་ཤེས་ཚུལ་ཁྲིམས་ཀྱིས་བརྩམས་པ། ༡༤༩ <<རྭ་སྟག་དོན་སྐྱོན་ནང་གི་བཞི་སྡེ་སྨྱུང་གནས་བླ་མ>>། འཇམ་དཔལ་རྒྱ་མཚོ་དང་ཐུབ་བསྟན་སྙན་གྲགས་ ཀྱིས་བརྩམས་པ། ༡༥༠ <<ཐའི་ཇི་ཁྱུང་རམ་དོན་འགྲུབ་རྒྱལ་པོ་ལས་ཞབས་གནས་དབྱུང་གིས་བཙོན་བཅུག་རྒྱང་འབུད་བཏང་སྐོར།>> ལྷའུ་རྟ་ར་ཐུབ་བསྟན་བསྟན་དར་གྱིས་བརྩམས་པ། ༡༥༡ <<ངའི་ཕ་ཁྱུང་རམ་དོན་འགྲུབ་རྒྱལ་པོར་ཁྲིམས་ཆད་ཕོགཔའི་ལོ་རྒྱུས>>། ཁྱུང་རམ་རིག་འཛིན་རྣམ་རྒྱལ་ གྱིས་བརྩམས་པ། ༡༥༢ <<རྭ་སྟག་དོན་སྐྱོན་སྐབས་བོད་དམག་ཐེངས་གཉིས་པ་ང་མཉམ་དུ་རྭ་སྒྲེང་དགོན་དུ་བསྐྱོད་པ>>། བློ་གྲོས་ ཆོས་འཛིན་གྱིས་བརྩམས་པ། ༡༥༣ <<དེ་མོ་སྤྲུལ་སྐུ་སྐུ་ཕྲེང་བརྒྱད་པར་སྲིད་གཞུང་གིས་ཉེས་མིང་བཀལ་བའི་སྐོར>>། ཧོར་ཁང་བསོད་ནམས་ དཔལ་འབར་གྱིས་བརྩམས་པ། ༡༥༤ <<དེ་མོ་སྤྲུལ་སྐུ་ཏུ་ལའི་བླ་མ་བཅུ་གསུམ་པར་ངན་གཏད་བཅུག་རྐྱེན་ཁྲིམས་ཆད་ཕོག་པའི་སྐོར>>། རམ་ པ་རྣམ་རྒྱལ་དབང་ཕྱུག་གིས་བརྩམས་པ། ༡༥༥ <<བསྟན་རྒྱས་གླིང་དེ་མོ་བླ་བྲང་དང་གྲྭ་ཚང་ལ་ཁྲིམས་ཆད་ཕོག་པའི་སྐོར>>། བཤད་སྒྲ་དགའ་ལྡན་དཔལ་ འབྱོར་གྱིས་བརྩམས་པ། ༡༥༦ <<སྨྱུང་གནས་བླ་མ་བརྒྱུད་པའི་རྣམ་ཐར>>། བྲག་དཀར་བློ་བཟང་དཔལ་ལྡན་གྱིས་བརྩམས་པ། ༡༥༧ <<མི་དབང་རྟོགས་བརྗོད>>། མདོ་མཁར་ཞབས་དྲུང་ཚེ་རིང་དབང་རྒྱལ་གྱིས་བརྩམས་པ། ༡༥༨ <<ཁམས་ཀྱི་ལོ་རྒྱུས>>། མཁས་གྲུབ་ར་ག་ཨ་སེས་བརྩམས་པ། ༡༥༩ <<བཀའ་བློན་རྟོགས་བརྗོད>>། མདོ་མཁར་ཞབས་དྲུང་ཚེ་རིང་དབང་རྒྱལ་གྱིས་བརྩམས་པ། ༡༦༠ <<དགའ་བཞི་བའི་བྱུང་བ་བརྗོད་པ>>། རྡོ་རིང་པབྲསྤྱ༣ི་ཏས་བརྩམས་པ། ༡༦༡ <<དེབ་ཐེར་རྒྱ་མཚོ>>། བྲག་དགོན་པ་དཀོན་མཆོག་བསྟན་པ་རབ་རྒྱས་ཀྱིས་བརྩམས་པ། ༡༦༢ <<བོད་ཀྱི་ལོ་རྒྱུས་གླེང་བའི་གཏམ>>། རྒྱལ་མོ་འབྲུག་པས་བརྩམས་པ། ༡༦༣ <<འབྲས་རིང་ཆུ་བོ་དལ་འབབ>>། ཆབ་མདོ་བློ་བཟང་ཤེས་རབ་ཀྱིས་བརྩམས་པ། ༡༦༤ <<རིན་སྤུངས་ཀྱི་ལོ་རྒྱུས་རགས་བསྡུས>>། ཕུན་ཚོགས་རྣམ་རྒྱལ་གྱིས་བརྩམས་པ། ༡༦༥ <<ཏུན་ཧོང་གི་མཐོང་ཐོས་གླེང་བ>>། གངས་བུས་བརྩམས་པ། ༡༦༦ <<དེ་སྔོན་བོད་གཞུང་གི་སྒྲིག་གཞི>>། དགེ་རྒྱས་བསྟན་འཛིན་རྡོ་རྗེས་བརྩམས་པ། ༡༦༧ <<གནའ་རབས་བོད་དང་བྱང་ཕྱོགས་ཧུའུ་རིགས་རྒྱུད་ལ་གཏོགས་པའི་མི་རིགས་དག་གི་འབྲེལ་བ་ལ་རོབ་ ཙམ་དཔྱད་པ>>། བསོད་ནམས་དོན་འགྲུབ་ཀྱིས་བརྩམས་པ། ༡༦༨ <<ཏུན་ཧོང་གི་གཏེར་ཡིག་གསར་དུ་རྙེད་པ་དང་དེ་རྐུ་འཕྲོག་བྱས་ཚུལ་སྐོར>>། །སྨོན་ལམ་རྒྱ་མཚོས་བསྒྱུར་བ། ༡༦༩ <<ལྷ་སྲས་དར་མའི་ལོ་རྒྱུས་སྐོར>>། མཁར་རྨེའུ་བསམ་གཏན་རྒྱ་མཚོས་བརྩམས་པ། ༡༧༠ <<བོད་རྒྱལ་དགུ་པ་སྤུ་དེ་གུང་རྒྱལ་སྐོར་ཅུང་ཟད་དཔྱད་པ>>། དཔལ་བློས་བརྩམས་པ། ༡༧༡ <<བོད་ཀྱི་ལོ་རྒྱུས་ལ་གོད་ཆག་བྱུང་བའི་སྐོར>>། རྔ་པ་ཤེས་རབ་དགེ་ལེགས་ཀྱིས་བརྩམས་པ། ༡༧༢ <<ཐོན་མིས་བོད་ཡིག་གསར་དུ་བཟོས་མིན་གྱི་གཏམ>>། བློ་གྲོས་རབ་གསལ་གྱིས་བརྩམས་པ། ༡༧༣ <<གནའ་བོའི་ཞང་ཞུང་དང་འབྲེལ་བའི་ལོ་རྒྱུས་ཀྱི་གྲུབ་ཆ་འགའ་གླེང་བར>>། བློ་གྲོས་རབ་གསལ་གྱིས་ བརྩམས་པ། ༡༧༤ <<བོད་ཀྱི་རྒྱལ་རབས་ལས་འཕྲོས་པའི་དཔྱད་གཏམ>>། དགེ་བཤེས་གཡུང་དྲུང་འཇིགས་མེད་ཀྱིས་བརྩམས་པ། ༡༧༥ <<ཞང་ཞུང་གི་རྒྱལ་རབས་ལས་འཕྲོས་པའི་དཔྱད་གཏམ>>། དབྲ་ཁྱུང་སྐལ་བཟང་ནོར་བུས་བརྩམས་པ། ༡༧༦ <<བོད་རྒྱལ་གཉའ་ཁྲི་བཙན་པོའི་འབྱུང་ཁུངས་གང་ཡིན་ཚུལ་སྐོར་ཅུང་ཟད་གླེང་བ>>། གཡུང་དྲུང་འགྱུར་ མེད་ཀྱིས་བརྩམས་པ། ༡༧༧ <<བོད་ཀྱི་ཆོས་སྲིད་ཟུང་འབྲེལ་གྱི་སྐོར>>། དུང་དཀར་བློ་བཟང་འཕྲིན་ལས་ཀྱིས་བརྩམས་པ། ༡༧༨ <<ཏུང་ཧོང་ཡི་གེའི་དུམ་བུ་གཅིག>>། རྒྱཔྲ་རན་སི་ནས་རྙེད་པ། ༡༧༩ <<ཧོང་མུ་སང་ལྷ་སར་བསྐྱོད་པའི་ཉིན་ཐོ>>། ཧོང་མུ་སང་གིས་བརྩམས་པ། ༡༨༠ གྱoཐཐནཎརྣ ཅདྲཏet། རྐྱགྱཎརྣརྟ སྐྱook <<སྐྱརྡoo རྒྱདྲརྣཐྲtoརྣ གྲརྣརྟདྲཎརྣཎ།༡༩༧༧>> ༡༨༡ གྱoཐཐནཎརྣ <<ཅདྲཏet། རྐྱགྱཎརྣརྟ སྐྱook>> (སྐྱརྡooནདྲརྣཐྲtoརྣ གྲརྣརྟདྲཎརྣཎ།༡༩༧༧) ༡༨༢ ཁ། Sདྲརྣoཔྱ། <<དྲརྣརྣeཔྱ རྐྱཔྲདྲཎ>> (སྐྱརྡooནདྲརྣཐྲtoརྣ། དྲརྣརྟདྲཎརྣཎ། ༡༩༧༡) ༡༨༣ J། Koརྡནཎཔྲ <<ཅདྲཏet ཎརྣརྟ གྲནསྣྲeཔྱདྲཎརྡ སྐྲདདྲརྣཎ།>> (ཏྲoརྣཏeཔྱཔྱཎ། ༡༩༦༧) ༡༨༤ K།རྒྱ། ངཎརྣརྣདྲkཎཔྱ- <<རྐྱཔྲདྲཎ ཎརྣརྟ ཇeཔྲteཔྱརྣ ཁoནདྲརྣཎརྣee>> (རྒoརྣརྟoརྣ། ༡༩༥༩) ༡༨༥ གྱ། ཁྱ། Rདྲཏྲདཎཔྱརྟཔྲoརྣ། <<རྐྱ Sདoཔྱt གྱདྲཔྲtoཔྱཕྲ oཐ ཅདྲཏt>> (སྒྱeཕ ཕྲoཔྱk། ༡༩༦༢) ༡༨༦ <<སྤྱི་ལོ་༨༢༡-༨༢༣ ལོའི་བོད་རྒྱ་བར་གྱི་ཆིངས་ཡིག>>། ལྷ་སའི་རྡོ་རིང་ལས་བཤུས་པ། ༡༨༧ <<སྤྱི་ལོ་༡༦༨༤ ལོར་ཏིང་ལོ་སྒང་དུ་བོད་དང་ལ་དྭགས་དབར་བཞག་པའི་ཆིངས་ཡིག>> ༡༨༨ <<སྤྱི་ལོ་༡༨༤༢ ལོར་ལ་སིང་སྐུ་ཚབ་ནས་བོད་གཞུང་ལ་སྤྲོད་པའི་ཆོད་དོན>>། ༡༨༩ <<སྤྱི་ལོ་༡༨༤༢ ལོར་བོད་ཀྱི་སྐུ་ཚབ་ནས་ལ་སིང་གཞུང་ལ་སྤྲོད་པའི་ཆོད་དོན>>། ༡༩༠ <<སྤྱི་ལོ་༡༨༥༢ ལོར་བོད་དང་ཀ་ཤི་སྨིར་དབར་བཞག་པའི་གྲོས་མཐུན>>། ༡༩༡ <<སྤྱི་ལོ་༡༨༥༦ ཟླ་༣ པར་བལ་བོད་བར་དུ་བཞག་པའི་ཆིངས་ཡིག>>། བལ་ཡིག་ལས་བསྒྱུར་བ། ༡༩༢ <<སྤྱི་ལོ་༡༨༥༦ ལོར་བལ་བོད་དབར་བཞག་པའི་ཆིངས་ཡིག>>། བོད་ཡིག་གཞིར་བཟུང་བྱས་པ། ༡༩༣ <<སྤྱི་ལོ་༡༨༧༦ ལོར་དབྱིན་རྒྱ་དབར་བཞག་པའི་ཆིངས་ཡིག>>། ༡༩༤ <<སྤྱི་ལོ་༡༨༨༦ ཟླ་༧ ཚེས་༢༤ ཉིན་འབར་མ་དང་བོད་སྐོར་བཞག་པའི་ཆིངས་ཡིག>>། ༡༩༥ <<སྤྱི་ལོ་༡༨༩༠ ཟླ་༣ ཚེས་༡༧ ཉིན་ཀ་ལི་ཀ་ཏར་མིང་རྟགས་དཀོད་པའི་འབྲས་ལྗོངས་སྐོར་དབྱིན་ཇི་ དང་རྒྱ་ནག་དབར་བཞག་པའི་ཆིངས་ཡིག>> །ལོ་དེའི་ཟླ་༨ཚེས་༢༧ལོན་ཌོན་ལ་གཏན་འབེབས་བྱས་པ། ༡༩༦ <<བོད་དང་འབྲས་ལྗོངས་དབར་གྱི་ཚོང་འབྲེལ་དང༌། འགྲིམས་འགྲུལ། རྩྭ་ཁ་བཅས་ཀྱི་སྒྲིག་གཞི། ཕྱི་ ལོ་༡༨༩༠ ལོར་དབྱིན་རྒྱ་དབར་བཞག་པའི་ཆིངས་ཡིག་གི་ཟུར་རྒྱན>>། (༡༨༩༣ཟླ་༡༢ ཚེས་ ༥ ཉིན་རྡོར་གླིང་དུ་མིང་རྟགས་བཀོད) ༡༩༧ <<ཕྱི་ལོ་ ༡༩༠༤ ཟླ་༩ ཚེས་༧ ཉིན་ལྷ་སར་མིང་རྟགས་བཀོད་པའི་དབྱིན་ཇི་དང༌། བོད་དབར་བཞག་ པའི་ཆིངས་ཡིག>> ༡༩༨ <<ཕྱི་ལོ་ ༡༩༠༤ ཟླ་༩ ཚེས་༧ ཉིན་གཏན་འབེབས་བྱས་པའི་ཆིངས་ཡིག་གི་ཁ་སྐོང>>དུ། ༡༩༠༤ཟླ་ ༡༡ ཚེས་༡༡ ཉིན་རྒྱ་གར་དབྱིན་ཇིའི་རྒྱལ་ཚབ་དང༌། སྤྱི་ཁྱབ་ཉིན་སྐྱོང་གཅིག་ལྕོགས་ནས་མིང་རྟགས་ བཀོད་པའི་གསལ་བསྒྲགས། ༡༩༩ <<ཕྱི་ལོ་༡༩༠༦ ལོར་བོད་སྐོར་དབྱིན་རྒྱ་དབར་བཞག་པའི་ཆིངས་ཡིག>>། (ཕྱི་ལོ་༡༩༠༦ ཟླ་ ༤ ཚེས་༢༧ ཉིན་པེ་ཅིང་དུ་མིང་རྟགས་བཀོད་པ་དང༌། ལོ་དེའི་ཕྱི་ཟླ་༧ཚེས་༢༣ ཉིན་ལོན་ཌོན་དུ་གཏན་འབེབས་ བྱས།) ༢༠༠ <<བོད་ནང་ཕྱི་མིར་ལས་ཀ་སྤྲོད་མི་ཆོག་པའི་སྐོར་ལ་བརྩི་བཀུར་ཞུ་རྒྱུའི་དབྱིན་རྒྱ་དབར་གྱི་༡༩༠༦ ཟླ་༤ ཚེས་༢༧ འཁོད་པའི་གནས་འབྲེལ་ཁག>>། ༢༠༡ <<ཕྱི་ལོ་༡༩༠༦ ལོར་དབྱིན་ཇི་དང༌། ཨུ་རུ་སུ་དབར་བཞག་པའི་ཆིངས་ཡིག>>། (གོང་ལོའི་ཟླ་༨ ཚེས་ ༡༨ ཉིན་རུ་སའི་རྒྱལ་ས་ སེནཌ། པི་ཊར་སི་བཱརྒ་ཏུ་ མིང་རྟགས་བཀོད།) ༢༠༢ <<ཕྱི་ལོ་༡༨༩༣ ལོའི་བོད་ནང་ཚོང་དོན་སྒྲིག་གཞི་སྐྱར་བཅོས་>>། སླད་དབྱིན། རྒྱ། བོད་གསུམ་དབར་ བཞག་པའི་གྲོས་མཐུན། (འདི་བཞིན་༡༩༠༨ ཟླ་ ༤ ཚེས་༢༠ ཉིན་ཀ་ལ་ཀ་ཏར་མིང་རྟགས་བཀོད། གོང་ལོའི་ཟླ་༡༠ ཚེས་༢༤ ཉིན། པེ་ཅིང་དུ་གཏན་འབེབས་བྱས། ) ༢༠༣ <<ཕྱི་ལོ་༡༩༡༢ ཟླ་ ༨ ཚེས་༡༢ ཉིན་བོད་དང༌རྒྱ་ནག་དབར་བཞག་པའི་གྲོས་མཐུན>>། (བོད་ཡིག་གཞིར་བཟུང་) ༢༠༤ <<ཕྱི་ལོ་༡༩༡༢ ཟླ་ ༡༢ ཚེས་༢༤ ཉིན་བོད་དང༌རྒྱ་ནག་དབར་བཞག་པའི་གྲོས་མཐུན>>། (བལ་པོའི་ཡིག་ཆ་གཞིར་བཟུང་) ༢༠༥ <<ཆུ་གླང་ཟླ་༡ ཚེས་ ༨ ༡༩༡༣ནང་ བས་མགོན་ཏུ་ལའི་བླ་མ་སྐུ་ཕྲེང་བཅུ་གསུམ་པ་ཆེན་པོའི་ བཀའ་རྩ་གསལ་བསྒྲགས>>། ༢༠༦ <<ཕྱི་ལོ་༡༩༡༢ ཟླ་ ༡༢ ཚེས་༢༩ ཉིན་བོད་སོག་དབར་ཨུར་གར་བཞག་པའི་ཆིངས་ཡིག>>། (བོད་ཡིག་གཞིར་བཟུང་) ༢༠༧ <<ཕྱི་ལོ་༡༩༡༤ ཟླ་ ༧ ཚེས་ ༣ ཉིན་གྱི་དབྱིན་བོད་ཟུང་སྦྲེལ་གྱི་གསལ་བསྒྲགས>>། ༢༠༨ <<ཕྱི་ལོ་༡༩༡༤ ལོ་སིམ་ལར་བཞག་པའི་དབྱིན་བོད་གསལ་བསྒྲགས་ཀྱི་མཉམ་སྦྱར>>། ༢༠༩ <<ཕྱི་ལོ་༡༩༡༤ ཟླ་ ༧ ཚེས་ ༣ ཉིན་བཞག་པའི་དབྱིན་བོད་ཚོང་དོན་སྒྲིག་གཞི>>། ༢༡༠ <<ཕྱི་ལོ་༡༩༡༤ ལོར་བོད་དང༌རྒྱ་གར་དབར་གྱི་ས་མཚམས་སྐོར་ལ་དབང་ཚད་ཆ་ཚང་ཡོད་པའི་དབྱིན་ བོད་སྐུ་ཚབ་གཉིས་དབར་གྱི་གནས་འབྲེལ་ཁག>>། ༢༡༡ <<ཕྱི་ལོ་༡༩༡༨ ཟླ་ ༨ ཚེས་ ༡༩ ཉིན་རྒྱ་བོད་ས་མཚམས་འཕྲལ་སེལ་དབྱེ་འབྱེད་དང༌། མཛའ་མཐུན་ འབྲེལ་ལམ་སྐྱར་གསོའི་ཆེད་རྒྱ་ནག་དང༌བོད་དབར་བཞག་པའི་གྲོས་མཐུན>>། ༢༡༢ <<ཕྱི་ལོ་༡༩༡༨ ཟླ་ ༡༠ ཚེས་ ༡༠ ཉིན་རྒྱ་ནག་དང༌བོད་དབར་དམག་འཁྲུགས་ཐག་གཅོད་ཀྱིས་ཕན་ ཚུན་གཉིས་མོས་ཀྱིས་དམག་དཔུང་ཕྱིར་འཐེན་བྱེད་རྒྱུའི་སྐོར་བཞག་པའི་ཁ་སྐོང་གྲོས་མཐུན>>། (རྒྱ་ནག་དང༌བོད་ཀྱི་ཡིག་ཆ་གཞིར་བཞག) ༢༡༣ <<ཕྱི་ལོ་༡༩༥༠ ཟླ་ ༡༡ ཚེས་ ༧ ཉིན་ཀ་སྦུག་ནས་རྒྱལ་ཚོགས་སུ་ཕུལ་བའི་སྙན་ཞུ>>། (མཉམ་སྦྲེལ་རྒྱལ་ཚོགས་ཀྱི་ཡིག་ཆ་ཨང་། ཀ།༡༥༤༩) ༢༡༤ <<ཕྱི་ལོ་༡༩༥༡ ཟླ་ ༥ ཚེས་ ༢༣ ཉིན་བོད་ཞི་བས་བཅིངས་འགྲོལ་གཏོང་ཕྱོགས་སྐོར་ལ་བོད་རྒྱའི་ དབར་བཞག་པའི་གྲོས་མཐུན་དོན་ཚན་༡༧>>། ༢༡༥ <<མཉམ་སྦྲེལ་རྒྱལ་ཚོགས་ནས་བཞག་པའི་གྲོས་ཆོད་ཁག>> ༢༡༦ <<འཇུ་ཆེན་ཐུབ་བསྟན་རྣམ་རྒྱལ་གྱི་མི་ཚེ་ལོ་རྒྱུས>> འཇུ་ཆེན་ཐུབ་བསྟན་གྱིས་བརྩམས་པ་བྲིས་མ། ༢༡༧ <<བོད་ཀྱི་ལོ་རྒྱུས་ཀུན་གསལ་མེ་ལོང༌>>། ཕུན་ཚོགས་ཚེ་རིང་གིས་བརྩམས་པ། ༢༡༨ <<དེབ་དམར་རྒྱལ་རབས་འཕྲུལ་གྱི་ལྡེ་མིག>>། པཎ་ཆེན་བསོད་ནམས་གྲགས་པས་བརྩམས་པ། ༢༡༩ <<འཛམ་གླིང་ཆེན་པོའི་རྒྱས་བཤད་སྣོད་བཅུད་དྭངས་གསལ་མེ་ལོང་>>། སྨིན་སྤྲུལ་འཇམ་དཔལ་ཆོས་ ཀྱི་བསྟན་འཛིན་གྱིས་བརྩམས་པ། ༢༢༠ <<འཛམ་གླིང་སྤྱི་བཤད་ངོ་མཚར་གཏམ་སྙན>>། སུམ་པ་ཡེ་ཤེས་དཔལ་འབྱོར་གྱིས་བརྩམས་པ། ༢༢༡ <<ཁྲིམས་ཡིག་ཞལ་ལྕེ་བཅོ་ལྔ་>>། ཏུའི་སི་ཏུ་བྱང་ཆུབ་རྒྱལ་མཚན་གྱིས་བརྩམས་པ། ༢༢༢ <<ཁྲིམས་ཡིག་ཞལ་ལྕེ་བཅུ་གསུམ>>། ཀརྨ་བསྟན་སྐྱོང་དབང་པོས་བརྩམས་པ། ༢༢༣ <<ཁྲིམས་ཡིག་ཞལ་ལྕེ་བཅུ་དྲུག>>། ཀརྨ་བསྟན་སྐྱོང་དབང་པོས་བརྩམས་པ། ༢༢༤ <<ཁྲིམས་ཡིག་ཞལ་ལྕེ་བཅུ་གཉིས>>། རྒྱལ་དབང་ལྔ་པས་བརྩམས་པ། ༢༢༥ <<འཇིགས་བྱེད་ཆོས་འབྱུང༌>>། འཇམ་དབྱངས་བཞད་པ་ངག་དབང་བརྩོན་འགྲུས་ཀྱིས་བརྩམས་པ། ༢༢༦ <<རྒྱའི་ལོ་རྒྱུས་ལས་བྱུང་བའི་བོད་ཀྱི་རྒྱལ་རབས་སྐོར>>། དགེ་འདུན་ཆོས་འཕེལ་གྱིས་བརྩམས་པ། ༢༢༧ <<དགེ་འདུན་ཆོས་འཕེལ་གྱིས་བསྡུ་རུག་གནང་བའི་ཏུན་ཧོང་ཡིག་ཆ་ཤོག་དྲིལ་ཁག་གསུམ>>། ༢༢༨ <<བཀའ་ཆེམས་མཐོང་བ་དོན་ལྡན>>། ཏུའི་སི་ཏུ་བྱང་ཆུབ་རྒྱལ་མཚན་གྱིས་བརྩམས་པ། ༢༢༩ <<གངས་ཅན་མཁས་གྲུབ་རིམ་བྱོན་གྱི་མིང་མཛོད>>། ༢༣༠ <<དགའ་ཤར་ཆོས་འབྱུང་དཔྱད་གསུམ་རྣམ་དག་ནོར་བུའི་ཕྲ་ཚོམ>>། ཛེ་སྨད་སྤྲུལ་སྐུ་བསྟན་འཛིན་ཡར་ རྒྱས་ཀྱིས་བརྩམས་པ། ༢༣༡ <<གངས་ལྗོངས་ལོ་རྒྱུས་ཐོག་གི་གྲགས་ཅན་མི་སྣ>>། དོན་རྡོར་དང་བསྟན་འཛིན་ཆོས་གྲཊ་གཉིས་ཀྱིས་བསྒྲིཊ་པ། ༢༣༢ <<བོད་ཀྱི་ལོ་རྒྱུས་ཕྱོགས་བསྡུས་བོད་དང་བོད་མི>>། ཁང་དཀར་ཚུལ་ཁྲིམས་སྐལ་བཟང་གིས་བརྩམས་པ། ༢༣༣ <<བདེན་རྫུན་རྣམ་པར་འབྱེད་པའི་དགག་གཞག་ངང་པའི་རྒྱལ་པོ>>། ཞེ་བོ་བློ་བཟང་དར་རྒྱས་དང་བྱམས་ པ་བསྟན་འཛིན་གྱིས་བརྩམས་པ། ༢༣༤ <<བླང་དོར་གསལ་བར་སྟོན་པའི་དྲང་ཐིག་དྭངས་ཤེལ་མེ་ལོང>>། སྡེ་སྲིད་སངས་རྒྱས་རྒྱ་མཚོས་བརྩམས་པ། ༢༣༥ <<བོད་ཀྱི་ཁྲིམས་ཡིག་ལ་དོགས་གནས་ཀྱི་དྲིས་ལན>>། སྡེ་སྲིད་སངས་རྒྱས་རྒྱ་མཚོས་བརྩམས་པ། ༢༣༦ <<བོད་དམག་སྐོར་གྱི་གནས་ཚུལ་ལ་ཅུང་ཟད་དཔྱད་པ>>། པ་སངས་ནོར་བུས་བརྩམས་པ། ༢༣༧ <<རྒས་པོའི་འབེལ་གཏམ>>། ཁེ་སྨད་བསོད་ནམས་དབང་འདུས་ཀྱིས་བརྩམས་པ། ༢༣༨ ཀྱཀྱོང་ས་བཅུ་བཞི་པའི་མཛད་རྣམ་གསེར་གྱི་ཡང་སྙིང༌>>། ནོར་གླིང་རིག་གཞུང་གཅེས་སྐྱོང་ཁང་གིས་ བསྒྲིགས་པ། ༢༣༩ <<བོད་ཀྱི་གནས་བབ>>། མ་ཡེ་ཁལ་སཱི་ཡིས་བརྩམས་པ། ༢༤༠ <<ཆིང་རྒྱལ་རབས་ཀྱི་བོད་ཀྱི་ལོ་རྒྱུས་དཔྱད་གཞིའི་དཔེ་ཚོགས>>། ཝུའུ་རྒྱཔྲ༨ང་ཕེས་བརྩམས་བསྒྲིགས་ བྱས་པ་(རྒྱ་ཡིག)། ༢༤༡ <<བོད་ཀྱི་ཁྲིམས་ཡིག་ལ་དོགས་གནས་ཀྱི་དྲིས་ལན>>། སྡེ་སྲིད་སངས་རྒྱས་རྒྱ་མཚོས་བརྩམས་པ། ༢༤༢ <<སྡེ་བ་སྐྱིད་ཤོད་པའི་སྐོར་>>། མདོ་སྨད་ཡོན་ཏན་རྒྱ་མཚོས་བརྩམས་པ། ༢༤༣ <<བོད་བཞུགས་ཨམ་བན་ལ་རྟོགས་ཞིབ་བྱས་པ>>། ཏིང་ཧྲིན་ཚུ་གྱིས་བརྩམས་པ།(རྒྱ་ཡིག)། ༢༤༤ <<བོད་རྒྱལ་ཁབ་ཀྱི་དྲག་པོའི་དམག་གི་ལོ་རྒྱུས་མདོར་བསྡུས>>། རྒྱལ་རྩེ་རྣམ་རྒྱལ་དབང་འདུས་ཀྱིས་བརྩམས་པ། ༢༤༥ <<ཡོན་རྒྱལ་རབས་ཀྱི་ལོ་རྒྱུས>>། རྒྱ་ཡིག་ཐེ་ཝན་པར་མ། ༢༤༦ <<ཡོན་རྒྱལ་རབས་ཀྱི་ལོ་རྒྱུས་གསར་མ>>། རྒྱ་ཡིག་ཐེ་ཝན་པར་མ། ༢༤༧ <<མིང་རྒྱལ་རབས་ཀྱི་ལོ་རྒྱུས>>། རྒྱ་ཡིག་ཐེ་ཝན་པར་མ། ༢༤༨ <<ཆིང་རྒྱལ་རབས་ཀྱི་ལོ་རྒྱུས>>། རྒྱ་ཡིག་རྒྱ་དམར་ནག་གཉིས་ཀའི་པར་མ། ༢༤༩ <<བོད་མི་རིགས་ཀྱི་ཆོས་སྲིད་ལོ་རྒྱུས>>། རྒྱཔྲ་ཙུན་གྱི་བརྩམས་པ།(རྒྱ་ཡིག)། ༢༥༠ <<ཆིང་རྒྱལ་རབས་ཀྱི་དུས་མཇུག་གི་བོད་ལྗོངས་བཀོད་སྒྲིག་ཞུ་ཡིག་ཕྱོགས་བསྒྲིགས་དེབ་གསུམ>>། ཝུའུ་ རྒྱཔྲ༨ང་ཕེས་ཀྱིས་བརྩམས་སྒྲིག་བྱས་པ། རྒྱ་ཡིག་འདི་གལ་ཆེ་རེད་འདུག ༢༥༡ <<གནའ་རབས་བོད་ཀྱི་སྲིད་དོན་ལོ་རྒྱུས་ལ་དཔྱད་པ་དྭངས་གསལ་མེ་ལོང༌>>། བཀའ་ཟུར་ཀིརྟི་བློ་བཟང་ བསྟན་འཛིན་གྱིས་བརྩམས་པ།
རྒྱལ་ཁབ་གཅིག་གི་སྟོབས་འབྱོར་མངའ་ཐང་དང་།། མི་འུ་དེ་ཡི་རིམ་བཞིན་ལག་ཆགས་ཚུལ།། ཆུང་ནས་ཆེ་དང་དར་ནས་རྒུད་པ་སོགས།། ཀུན་ནས་མཚུངས་ཕྱིར་སྡུག་ཡུས་མ་ཆེ་ཞེས།། སླར་ཡང་མདོ་དོན་ཚུལ་དུ་བསྐུལ་བ་ཡིན།།
གཞན་ཡང་སྔ་རྗེས་ཅི་རིགས་ལ་ཚངས་གསར་སྤྲུལ་སྐུ་རྣལ་འབྱོར་གྲུབ་པའི་དབང་ཕྱུག་ཆེན་པོ་འཆི་མེད་གྲུབ་པའི་རྡོ་རྗེ་ལས། འབའ་རོམ་པའི་ཆོས་སྐོར་དང་། མཆོག་གླིང་གཏེར་གསར། རྒྱལ་བའི་བཀའ་འགྱུར་ཆེན་མོའི་བཀླག་ལུང་སོགས་ཆོས་དང་གདམས་པ་མཐའ་ཡས་པ་གསན། མཁས་པའི་དབང་པོ་དམ་པ་ཁྱུང་སྤྲུལ་པདྨ་ཕྲིན་ལས་རྒྱ་མཚོའི་གསེར་ཞལ་ཐོག་མར་མཇལ་སྐབས། དག་པའི་གཟིགས་སྣང་བཞིན་རྗེ་འདི་པ་དྲུང་རྨ་སེ་བློ་གྲོས་རིན་ཆེན་གྱི་རྣམ་འཕྲུལ་ཡིན་པར་ཞལ་གྱིས་བཞེས་ཤིང་། མཚན་འཇམ་དབྱངས་བློ་གྲོས་རིན་ཆེན་ཞེས་བསྩལ། གདམས་ངག་རིན་ཆེན་མཛོད་དང་། ཀློང་ཆེན་མཛོད་བདུན། འཇིག་གླིང་པོད་གཉིས་སོགས་མདོར་ན་ཁྱུང་སྤྲུལ་རིན་པོ་ཆེ་ཞིང་དུ་མ་ཕེབས་བར་ཟབ་རྒྱས་ཆོས་ཀྱི་གདམས་ཟབ་བུམ་པ་གང་བྱོའི་ཚུལ་དུ་གནང་ནས་ཐུགས་བརྒྱུད་འཕོས་པར་གྲགས་ཤིང་། རྗེ་འདིའི་སློབ་མའི་གཙོ་བོར་གྱུར། འབའ་རོམ་རང་ལུགས་ཀྱི་རྩ་གསུམ་ཆོ་ག་སྤྱི་དང་། གསོལ་བསྐང་སོགས་གསར་རྩོམ་ཞུན་མཐར་ལེགས་པར་གནང་། དཔོན་སློབ་འདི་གཉིས་ཀྱི་དྲིན་ལས་འབའ་རོམ་བཀའ་བརྒྱུད་ཀྱི་རིང་ལུགས་དྲི་མ་མེད་པའི་ཕྱག་རྒྱུན། ཕྱི་དུས་རང་རྐང་ཡོད་པ་རྗེས་འཇུག་རྣམས་ཀྱི་སྤྱོད་ཡུལ་དུ་གྱུར་པ་འདི་བཞིན་ལགས།
ས་འགུལ་གྱི་གོད་ཆག་ནི་ནམ་རྒྱུན་གློ་བུར་བ་ དང་ཉེན་ཚབས་ཆེན་པོ་ཡིན་པ་དང་མཉམ་དུ་གང་བྱུང་དུ་རྨས་མ་འབོར་ཆེན་དང་རྨ་ཁ་སྣ་ མང་ཡོད་པ་ཞིག་ཡིན།ས་འགུལ་གོད་ཆག་དེ་གཙོ་བོ་སྡོད་ཁང་འགྱེལ་ནས་མི་ལུས་ལ་ཆག་ སྐྱོན་དང་གཅུར་སྐྱོན་ཕོག་པ་དང་མི་མང་པོའི་མགོ་རུས་དང་ཕོ་བ།རྐང་ལག་དང་སྒལ་ ཚིགས་བཅས་སུ་རྨས་སྐྱོན་ཕོག་པ་ཤ་སྟག་གོ ། ས་འགུལ་གྱི་སྐབས་སུ་རྨས་མ་མང་པོ་དུས་གཅིག་ཏུ་ཐོན་སྲིད་པས།མྱུར་སྐྱོབ་ཀྱི་ ལས་ཀ་སོགས་གཙོ་བོ་དམངས་ཚོགས་ཀྱི་རོགས་སྐྱོར་འོག་ལག་བསྟར་བྱ་བ་ཡིན།དེའི་ རྐྱེན་གྱིས་ས་གནས་ནས་བཀོད་འདོམས་ལེགས་པོ་བྱེད་པ་དང་མི་སྣ་བཀོད་བསྒྲིགས་ ལེགས་པོ་ཡོང་བ་ནི་ཤིན་ཏུ་ནས་གལ་ཆེན་ཡིན།
ཀློང་ཆེན་རབ་འབྱམས་པ་དྲི་མེད་འོད་ཟེར་ནི་རྫོགས་པ་ཆེན་པོའི་བཀའ་སྲོལ་ཆེས་ཆེར་གསལ་བར་མཛད་པ་པོ་རྙིང་མའི་སློབ་དཔོན་ཀློང་ཆེན་པ་དྲི་མེད་འོད་ཟེར་རམ། མཚན་གཞན་ཚུལ་ཁྲིམས་བློ་གྲོས་ཏེ། རབ་བྱུང་ལྔ་པའི་ས་ཕོ་སྤྲེལ་སྤྱི་ལོ༡༣༠༨ལོར་ཡབ་བསྟན་པ་སྲུང་དང་ཡུམ་འབྲོམ་བཟའ་བསོད་ནམས་རྒྱན་གཉིས་ཀྱི་སྲས་སུ་དབུས་ལྷོ་གཡོ་རུ་གྲའི་ཆ་སྟོད་གྲོང་དུ་ སྐུ་བལྟམས། དགུང་ལོ་ལྔའི་སྟེང་ནས་སློབ་གཉེར་གྱི་དབུ་བཙུགས་ཤིང་སྔ་གཞུག་ཏུ་ཀརྨ་པ་རང་ བྱུང་རྡོ་རྗེ། ས་སྐྱ་བདག་ཆེན། རྙིང་མའི་རིག་འཛིན་ཀུ་མཱ་རཱ་ཛ་སོགས་མཁས་གྲུབ་མང་པོ་སློབ་དཔོན་དུ་བསྟེན། གཡག་སྡེ་པཎ་ཆེན་གྱི་མདུན་དུ་དོགས་བཀྲོལ་མང་དུ་མཛད། མདོ་སྔགས་ཀྱི་གཞུང་ལུགས་མ་ལུས་པ་ཐུགས་སུ་ཆུད་དེ་མཁས་པའི་གོ་འཕང་བརྙེས། དབུས་གཙང་གི་དགོན་གནས་ཕལ་མོ་ཆེ་དང་། ཁྱད་པར་དུ་རྒྱ་གར་འཕགས་པའི་ཡུལ་གྱི་དཔལ་ཆུ་བོ་རི་དང་ཨོ་རྒྱན་ཡུལ་སོགས་སུ་ཞབས་ཀྱིས་བཅགས། འཆད་རྩོད་རྩོམ་གསུམ་གྱི་ཡོན་ཏན་བསམ་གྱིས་མི་ཁྱབ། ཆུ་སྟག་སྤྱི་ལོ༡༣༦༢ལོར་ཆོས་འབྱུང་རིན་པོ་ཆེའི་གཏེར་མཛོད་ཅེས་པ་ཕྱག་རྩོམ་གནང་། དགུང་ལོ་ང་དྲུག་པ་རབ་བྱུང་དྲུག་པའི་ཆུ་ཡོས་སྤྱི་ལོ༡༣༦༣ལོར་དཔལ་བསམ་ཡས་མཆིམས་ཕུ་རུ་དགོངས་པ་ཆོས་དབྱིངས་སུ་བསྡུས་སོ། ། ཁོང་གི་གསུང་རྩོམ་སྐོར་ལ། ཕྱིའི་གནས་ཐུན་མོང་གི་སྐོར་བསྟན་བཅོས་དགུ་བཅུ་གོ་ལྔ། ནང་གི་གནས་རྒྱ་ཆེར་བཤད་པའི་བསྟན་བཅོས་ཆིག་བརྒྱ་ཉེར་བརྒྱད། གསང་བའི་གནས་དེ་ཁོ་ན་ཉིད་སྟོན་པའི་བསྟན་བཅོས་སུམ་ཅུ་སྟེ་བརྩམས་ཆོས་ཉིས་བརྒྱ་ལྔ་བཅུ་རྩ་གསུམ་བཞུགས་སོ།།
འཚམས་འཕྲིན་དྲང་སྲོང་དགྱེས་པའི་མཆོད་སྤྲིན། ཆོས་ཀྱི་གྲོགས་པོ་དགེ་བཤེས་བློ་བཟང་བསྟན་འཛིན་ལ་ཕུལ་བ། བློ་གསལ་མཁས་མང་ཚོགས་པའི་གླིང་འདིའི་ཆེད། །བཟང་པོའི་བྱ་བ་ལས་ཀྱི་འཁོར་ལོ་ཡིས། །བསྟན་ལ་སྨོན་པའི་རླབས་ཆེན་མཛད་པའི་ཁུར། །འཛིན་མཁས་ཆོས་གྲོགས་དམ་པ་གང་དེའི་དྲུང༌། །རྒྱ་བོད་གཙུག་ལག་ཤེས་བྱ་རིག་པའི་གཞུང༌། །འཆད་རྩོད་རྩོམ་པའིསྤོབས་པ་མི་དམན་ཀྱང༌། །ཐོས་དོན་ཉམས་ལེན་མེད་པའི་རྟོག་གེ་བ། །ཉམ་ཆུང་འཇིགས་མེད་འཕྲིན་འདི་གསན་པ་འཚལ། །ལེགས་ཉེས་འབྱེད་པའི་རྣམ་དཔྱོད་མཁའ་ལྟར་ཡངས། །མཁྱེན་རབ་ཉི་མ་བྱེ་བའི་དཀྱིལ་འཁོར་རྒྱས། །གཞན་ཕན་འོད་སྣང་ཕྱོགས་བརྒྱར་འཕྲོ་བའི་ཚུལ། །ཤེས་ནས་ཡི་རངས་མེ་ཏོག་ཁྱོད་ལ་རྒོད། །གང་ཁྱོད་རླབས་ཆེན་ཐུགས་བསྐྱེད་ལྷ་ཡི་ལམ། །མཛད་བཟང་སྐབས་གསུམ་གླང་པོ་དང་འགྲོགས་པའི། །འཕྲིན་ལས་སྤྲིན་གྱི་མེ་ཏོག་འཐོར་བའི་ཆུས། །ནུབ་ཕྱོགས་འཛིན་མའི་དཔྱིད་ཀྱི་མཛེས་པ་བསྐྲུན། །སྐྲ་སེར་ཡུལ་དུ་དམ་པའི་ཆོས་རིག་སྤེལ། །ཞྭ་སེར་བསྟན་ལ་སྨོན་པའི་མཐུན་རྐྱེན་སྦྱར། །ནུབ་ཕྱོགས་གླིང་དུ་ཆོས་ཀྱི་སྒྲོན་མེ་སྦར། །ཤར་ཕྱོགས་གླིང་དུ་བསྟན་པའི་སྦྱིན་བདག་མཛད། །གང་ཁྱོད་ཐུགས་ཀྱི་ཆུ་མཚོ་ཡངས་པོའི་ཀློང༌། །གཡོལ་མེད་ཐུགས་བསྐྱེད་རླབས་ཀྱི་རྩེ་འཇོ་རྒོད། །ཆོས་རིག་བསམ་འཕེལ་ནོར་བུས་ཡོངས་གཏམས་པ། །མཐོང་ཚེ་དང་བ་མི་འདྲེན་ཤེས་ལྡན་སུ། །གང་ཁྱོད་མཚན་སྙན་སྔར་ནས་ཐོས་ན་ཡང༌། །སྐུ་དངོས་མཇལ་བའི་སྐལ་བ་མ་བྱུང་ལུས། །སྔ་ལོར་ཨ་རིར་སློབ་དགེ་ཡོང་བའི་སྐབས། །ཁྱོད་ཞལ་དངོས་སུ་མཇལ་བའི་སྐལ་བ་ཐོབ། །ཆོས་སྤྱན་གཟིགས་པ་ཡངས་པོའི་ཞགས་པ་ཡིས། །ཉམ་ཆུང་བདག་ཀྱང་བོང་བ་གསེར་གཟིགས་ཀྱིས། །ཕྱོགས་དེར་འགུགས་པའི་འཕྲིན་དང་ལྷན་གཅིག་ཏུ། །མེས་དབོན་ལོ་རྒྱུས་འཆད་པའི་སྐལ་བ་ཐོབ། །བློ་གླིང་མཁན་སློབ་འདུས་པའི་བཀའ་དགོངས་བཞིན། །ཁོ་བོ་འཕགས་པའི་ཡུལ་དུ་སླེབས་པའི་རྗེས། །ཕྱོགས་དེར་འཚམས་འཕྲིན་མེ་ཏོག་འདེགས་དགོས་ཀྱང༌། །ལེ་ལོའི་ལྕགས་སྒྲོག་དྲ་བའི་ཀློང་ན་འཆིངས། །གྲྭ་ཚང་འདི་དང་འབྲེལ་ཡོད་ཆེ་མགོ་ཀུན། །དགོངས་པའི་རེ་བ་ཡིད་བཞིན་བསྐང་པའི་སླད། །འཕགས་བོད་ཆོས་འབྱུང་ཛམྦུའི་འཁྲི་ཤིང་འདི། །གླེགས་བམ་གཉིས་ཙམ་བསྒྲིགས་ནས་དཔེ་བསྐྲུན་ཟིན། །མཛད་པ་ནམ་མཁའི་མཐའ་ལས་ཡངས་པ་དང༌། །འཕྲིན་ལས་རྒྱ་མཚོའི་གཏིང་ལས་ཟབ་པ་ཡི། །གང་ཁྱོད་མཉེས་པའི་མཆོད་སྤྲིན་གླེགས་བམ་ཟུང༌། །སྙིམ་པའི་མེ་ཏོག་ཟོལ་གྱིས་འབུལ་བ་ལགས། །ད་དུང་བསྒྲིག་འགྱུར་གླེགས་བམ་ཕྱི་མ་གཉིས། །རིང་མིན་དཔེ་བསྐྲུན་ཞུ་རྒྱུའི་འཆར་གཞི་ལྟར། །དེ་སྔོན་དེ་ནས་ཞུས་པའི་ས་བོན་ཐོག ། ད་དུང་དཔྱད་གཞི་གང་ཡོད་གནང་རོགས་འཚལ། །གུས་པ་ཕྲན་ཆུང་ད་ལྟར་ནོར་གླིང་དུ། །གོང་ས་མཆོག་གི་མཛད་རྣམ་འབྲི་བཞིན་མཆིས། །སྤྱི་འཐུས་མིང་གི་སེང་པགས་་གོན་ན་ཡང༌། །ཝ་སྐྱེས་རྒྱལ་པོ་བསྐོས་པའི་གཏམ་བརྒྱུད་བཞིན། །གང་གི་མཁྱེན་དཔྱོད་འཇོན་ཐང་འཕྲིན་ལས་བཅས། །ཤེས་ནས་བསྔགས་པའི་རོལ་མོ་འཁྲོལ་བའི་དབྱངས། །སུས་ཀྱང་མ་བསྐུལ་ངང་གིས་འབྱུང་བའི་རླབས། །དྲང་སྲོང་དགྱེས་པའི་གླུ་འདི་ཁྱོད་ལ་བཏེགས། །སླད་ཀྱང་གང་སྐུ་ཟླ་བ་གཞོན་ནུའི་ཁམས། །འཕྲིན་ལས་ག་བུར་ཞུན་མ་དང་འགྲོགས་ཏེ། །ཤར་ནུབ་འཇིག་རྟེན་ཟླུམ་པོའི་མཁའ་དབྱིངས་སུ། །རྟག་བརྟན་ཤིས་པའི་དཀྱིལ་འཁོར་རྒྱས་གྱུར་ཅིག ། གུས་འདུད་བཅས་ཕྲན་དགེ་མིང་ཟུར་ཙམ་འདྲེན་པ་བེ་རི་འཇིགས་མེད་དབང་རྒྱལ་གྱིས་རྒྱ་གར་ནས་༢༠༠༥་༧ ༢༠་ཉིན་ཕུལ། ཕྱིར་དྲན་ཤོར་བའི་འཚམས་འཕྲིན། མ་མཇལ་ཟླ་ཤས་ཀྱི་རིང་ལ། །སེམས་ཉིད་སྟོང་གསལ་དུ་ཐིམ་ཡང༌། །ཁ་རྩང་ཞལ་པར་ཞིག་འབྱོར་བས། །དྲན་པའི་སྐུལ་འདེད་ཅིག་བཏང་བྱུང༌། །སྙིང་གི་ཁོག་སྲུབ་ནས་ཤོར་བའི། །གསང་གཏམ་ཁ་པར་ནས་བརྒྱུད་དེ། །ཟུང་ལྡན་ཐོས་འཛིན་གྱི་འདབ་མར། །དུས་ཐོག་ཆར་པ་བཞིན་འབབ་བྱུང༌། །འདང་དགུང་ཐུན་གསུམ་གྱི་རྨི་ལམ། །དབྱར་གྱི་མཚོ་མོ་བཞིན་འཁྲུགས་སོང༌། །ད་ནང་ཞོགས་ཇ་ཡང་བརྗེད་ནས། །གོམ་ཁ་ལས་ཁུངས་ལ་སྤོས་འདུག ། ཁྱོད་ཞལ་ཟླ་གཞོན་གྱི་འཛུམ་རླབས། །བརྩེ་མདངས་འོད་རིས་ཀྱིས་ཁྱུད་ནས། །བདག་སེམས་དྭངས་གཙང་གི་མཁའ་དབྱིངས། །བཅོ་ལྔའི་དུང་ཟླ་བཞིན་ཚེས་བྱུང༌། །མ་བཅོས་སེམས་ཁམས་ཀྱི་རི་མོ། །སེམས་ལ་སྦས་ཐབས་ཤིག་མི་འདུག ། རང་དབང་སྨྲ་བརྗོད་ཀྱི་བརྡ་དོན། །ནག་ཆུང་ཨང་ཡིག་ཐོག་ཕབ་ཡོད། །ངུར་སྨྲིག་བླ་གོས་ཀྱི་གསེབ་ནས། །གསང་རྒྱའི་དབུ་ཁྱུད་ཀྱི་བརྡ་ཡིག ། ཞོགས་པའི་བསིལ་རླུང་ལ་བསྐུར་ན། །བྱམས་བརྩེའི་སྤྱན་ཞགས་ཤིག་འཕེན་རོགས། །༢༠༠༥་༧་༢༨་ཉིན་ནོར་གླིང་དུ་བྲིས། ཡ་མཚན་ཡིན། བློ་གྲོས་ཁབ་ཀྱི་བུ་ག་ལས་དོག་ཀྱང༌། །ཚེ་ཚེ་ར་བཞིན་མཐོ་སྙེགས་ལ་དགའ་བའི། །སྐྱབས་འགྲོ་མེད་པའི་གནས་བརྟན་བགྲེས་སོང་ཞིག ། སྤྱི་པའི་རྒན་གྲས་སྙེགས་པ་ཡ་མཚན་ཡིན། །རང་ཕྱོགས་ཆགས་པའི་ཆུ་ཀླུང་ཐུར་དུ་འབབ། །གཞན་ཕྱོགས་སྡང་བའི་མེ་ལྕེ་དགུང་ལ་ཕྱུར། །གནས་ལུགས་རྨོངས་པའི་མུན་པ་ཐིབས་བཞིན་དུ། །སྤྱི་བའི་འཐུས་མིར་རེ་བ་ཡ་མཚན་ཡིན། །བཤད་ན་སྤྱི་པའི་བརྡ་སྐད་མི་འཕྲོད་ཅིང༌། །འབྲི་ན་རང་གི་ས་རྟགས་མི་ཤེས་པར། །ཆེ་བཙན་སྟག་མོའི་གདུང་རྒྱུད་ཡིན་རློམ་གྱིས། །གོང་ནས་བཀའ་བཀོད་བྱེད་པ་ཡ་མཚན་ཡིན། །དོར་ནག་གན་རྒྱ་སྟོང་གིས་སྔས་མགོ་བཅས། །ཧ་ནག་བུ་ལེན་འབུམ་གྱིས་རྐུབ་ནས་རུལ། །ད་དུང་གཞན་སྐྱོན་ཁབ་ཀྱིས་འཚོལ་བྱེད་པ། །འདི་ཀོ་ཡ་མཚན་གསར་པའི་མཚན་གཞི་ཡིན། །ཡ་མཚན་པའི་གཏམ་འགའ་ཞིག་གོ་རྗེས་༢༠༠༥ཋ༡༢ཋ༤ཋལ་བྲིས། སྨྱོན་པའི་ཐོལ་གླུ། དུས་རབས་ཀྱི་ཀྱོག་མཚམས་ཤིག་ནས་རྒྱངས་བལྟས་ཐེངས་གཅིག་བྱས་རྗེས། རྩོད སྟག་བྲག་རྭ་སྒྲེང་བར་དུ་སྲིད་ཁྲི་རྩོད། ། གསར་མ་རྙིང་མའི་བར་དུ་གྲུབ་མཐའ་རྩོད། །གྲྭ་བ་ཨ་ནེའི་བར་དུ་ཐོབ་ཐང་རྩོད། །ཁྱོད་དང་ང་གཉིས་བར་དུ་རྩམ་ཁུག་རྩོད། །ཞེན རྒྱལ་ཞེན་ཅན་རྣམས་རྒྱ་ཡི་བཙོན་ཁང་ཉུལ། །དངུལ་ཞེན་ཅན་རྣམས་ཨ་རིའི་གཡོག་པོ་རྒྱུག ། དཔོན་ཞེན་ཅན་རྣམས་རྡ་སའི་རྐུབ་བཀྱག་རྩོད། །ཆོས་ཞེན་ཅན་རྣམས་ཆོས་ཀྱི་གདན་སར་ལུས། །ཨ ཨ་ཁུ་བསྟན་པ་སྤྱང་དྲགས་ནས། །ཨ་ནེ་དགོན་པའི་སྒྲིག་འཛུགས་བཤིགས། །ཨ་ཅེ་མཛེས་མ་ཡག་དྲགས་ནས། །ཨ་ལགས་སྤྲུལ་སྐུ་མག་པར་འཁྲིད། །ཆེ ཨ་ཞང་ཚོང་དཔོན་འཇོན་ཐང་ཆེ། །སྐུ་ཤ་ལྟོ་བ་གཞན་ལས་ཆེ། །འཇིགས་བྱེད་གསེར་སྐུ་རིན་ཐང་ཆེ། །སྦག་སྦག་སྐད་སྒྲ་གཞན་ལས་ཆེ། ། བཟི རབ་བྱུང་བཙུན་པ་དཀོར་གྱིས་བཟི། །སྐུུ་ངོ་སྐུ་དྲག་དངུལ་གྱིས་བཟི། །བསྟན་སྲུང་རྒྱ་མཚོ་ཇ་ཁུས་བཟི། །ན་གཞོན་ཕོ་མོ་འདོད་པས་བཟི། །གོནལུས་ལ་གྲྭ་ཆས་གོན་ནས་ཨ་རིའི་གཞུང་ཚབ་འགྲིམས། །མགོ་ལ་སྐྲ་རྫུན་གོན་ནས་ཕོ་གསར་ཚོ་དང་འགྲོགས། །མཇེ་ལ་འགྱིག་ཤུབས་གོན་ནས་གཞང་ཁང་ནང་དུ་འཛུལ། །ངོ་ལ་གདོང་འབག་གོན་ནས་ལྷ་མོའི་རྣམ་ཐར་འཁྲབ། །༢༠༠༢། ༥། ༡༦ སློབ་གྲྭར་བྲིས། ༢༠༠༥ལོར་༼གཉན་ཆེན་ཐང་ལྷ༽་ཐོག་བཀོད། སྐྱབས་མགོན་ཡིད་བཞིན་ནོར་བུར་བསྟོད་གླུ། །གངས་ཅན་བོད་ཀྱི་ལྷ་སྐལ། །འཛམ་གླིང་ཞི་བའི་དེད་དཔོན། ། དམ་པའི་ཆོས་ཀྱི་དབུ་ཁྲིད། ། སྐྱབས་མགོན་ཡིད་བཞིན་ནོར་བུ། ། སྐུ་ལ་ཆོས་གོས་རྣམ་གསུམ། །གསུང་ལ་འཚེ་མེད་ཞི་བ། ། ཐུགས་ལ་བྱམས་དང་སྙིང་རྗེ། །སྐྱབས་མགོན་ཡིད་བཞིན་ནོར་བུ། །འཛམ་གླིང་མི་དམངས་ཡོངས་དང༌། ། ལྷག་པར་གངས་ཅན་བོད་མི། ། ཀུན་གྱི་སྐྱབས་གནས་དམ་པ། ། སྐྱབས་མགོན་ཡིད་བཞིན་ནོར་བུ། །གཞས་ཚིག་འདིས་དྷ་སའི་བུ་ཁྱིམ་ནས་གཞས་ཚིག་བྱ་དགའ་ཨང་དང་པོ་རག གཞས་གཏོང་མཁན་ཁ་ར་སྤེན་པ་ཡིན། ༼རྒྱལ་བའི་བཀའ་དྲིན་༽སོགས་འཁོར་ལེབ་མང་པོའི་ཐོག་འཁོད། པཎ་ཆེན་ཆོས་ཀྱི་རྒྱལ་མཚན། ནུབ་ཕྱོགས་བདེ་ལྡན་ཞིང་གི་མགོན་པོ། །པཎ་ཆེན་བླ་མ་ཆོས་ཀྱི་རྒྱལ་མཚན། །གངས་ཅན་བོད་ཀྱི་མགོན་སྐྱབས་དཔུང་གཉེན། །ཁྱོད་ཀྱི་བཀའ་དྲིན་བརྗེད་ཐབས་མི་འདུག ། ཐུགས་བསྐྱེད་སྨོན་ལམ་དུས་ལ་སྨིན་སོང༌། །གངས་ལྗོངས་ཞིང་ཁམས་ཆོས་ཀྱིས་བསྐྱངས་སོང༌། །བཤད་སྒྲུབ་བསྟན་པའི་རྒྱལ་མཚན་བཙུགས་སོང༌། །ཁྱོད་ཀྱི་བཀའ་དྲིན་བརྗེད་ཐབས་མི་འདུག ། ནམ་མཁའི་དབྱིངས་ཀྱི་ཉི་ཟླ་རྣམ་གཉིས། །གངས་ཅན་བོད་ཀྱི་མུན་སེལ་སྒྲོན་མེ། །ས་ཡ་དྲུག་གི་སེམས་པའི་ནང་དུ། །ཁྱོད་ཀྱི་བཀའ་དྲིན་བརྗེད་ཐབས་མི་འདུག ། ཕ་མའི་བཀའ་དྲིན། ཆུང་ནས་ཕ་མས་བསྐྱངས་སོང༌། །ཕ་མ་བཀའ་དྲིན་ཆེན་སོང༌། །དྲིན་ཆེན་ཕ་མའི་བཀའ་དྲིན། །ནམ་ཡང་བརྗེད་ཐབས་མི་འདུག ། རིན་ཆེན་གསེར་དངུལ་ཟེར་བ། །ག་ས་ག་ལ་འདུག་ཀྱང༌། །དྲིན་ཆེན་ཕ་མ་ཟེར་བ། །རང་ཡུལ་མ་གཏོགས་མི་འདུག ། རི་ཁྲི་ཆུ་སྟོང་བརྒལ་ནས། །མི་ཡུལ་ལུང་པར་སླེབས་སོང༌། །མཚན་མོའི་རྨི་ལམ་ནང་དུ། །དྲིན་ཅན་ཕ་མ་མཇལ་བྱུང༌། ། སྙིང་སྡུགཐུག་བསམ་སེམས་ལ་མེད་ཀྱང༌། །ཚེ་སྔོན་ལས་ཀྱིས་ཐུག་སོང༌། །ད་ནི་ཉིན་མཚན་དུས་དྲུག ། ཁྱོད་རང་དྲན་ནས་བསྡད་ཡོད། །སྙིང་སྡུག་སྙིང་ལ་ཉར་ནས། །སྙིང་ལ་སྙིང་ནད་བཟོས་སོང༌། །སྙི་ལ་སྙིང་རྗེ་མེད་ན། །སྙིང་སྡུག་སྙིང་པཽ་མི་འདུག ། ཁྱོད་དང་ང་གཉིས་བར་ལ། །ལས་འབྲས་མདུད་པ་ཡོད་ན། །ནམ་མཁའི་ལྷ་དང་བླ་མས། །འགྲོགས་པའི་དུས་གཅིག་གནང་རོགས། ། བརྩེ་བའི་ཕ་མ་སྤུན་མཆེད། བརྩེ་བའི་དྲིན་ཅན་ཕ་མ་སྤུན་མཆེད། །སྐྱིད་པའི་ཕ་ཡུལ་ལུང་པར་བཞུགས་ཀྱང༌། །ཉམ་ཆུང་བུ་ང་ཚེ་སྔོན་ལས་ཀྱིས། །རྒྱུས་མེད་མི་ཡུལ་ལུང་པར་སླེབས་སོང༌། །དྲིན་ཅན་ཕ་མའི་འཁྲིས་ལ་བསྡད་དུས། །ཕ་མའི་བཀའ་དྲིན་བསམ་ཤེས་མ་ཐུབ། །རྒྱུས་མེད་མི་ཡུལ་ལུང་པར་སླེབས་དུས། །ཕ་མའི་བཀའ་དྲིན་སྙིང་ནས་དྲན་བྱུང༌། །བརྩེ་བའི་དྲིན་ཅན་ཕ་མ་སྤུན་མཆེད། །སྐུ་ཚེ་ཞབས་པད་བརྟན་ནས་བཞུགས་རོགས། །བཀྲ་ཤིས་ཉི་མ་གནམ་ནས་ཤར་དུས། །མཉམ་དུ་འཛོམས་པའི་སྨོན་ལམ་བཏབ་ཆོག ། ཁེར་རྐྱང༌། བྱམས་པའི་ཕ་མ་ཡོད་ཀྱང་ཕ་ཡུལ་ཕྱོགས་ལ་ལུས་སོང༌། །བརྩེ་བའི་སྙིང་སྡུག་ཡོད་ཀྱང་ཨ་རི་ཕྱོགས་ལ་འཕུར་སོང༌། །ཉམ་ཆུང་ཁེར་རྐྱང་བུ་ང་རྒྱ་གར་ཡུལ་དུ་ལུས་སོང༌། །ཕ་མས་ཕ་ཡུལ་ཤོག་ཟེར་ཕྱག་བྲིས་ཡང་ཡང་འབྱོར་བྱུང༌། །བྱམས་པས་ཨ་རིར་ཕེབས་ཞེས་ཞལ་པར་ཡང་ཡང་བཏང་བྱུང༌། །ཉམ་ཆུང་ཁེར་རྐྱང་བུ་ང་བྱེད་ཐབས་མ་ཤེས་ལུས་སོང༌། །ནམ་མཁའི་ལྷ་དང་བླ་མས་བརྩེ་བའི་སྤྱན་གྱིས་གཟིགས་ནས། །ཉམ་ཆུང་ཁེར་རྐྱང་ང་ལ་ཞལ་གཟིགས་ཐོབ་ཐབས་མེད་ཀྱང༌། །མཚན་མོའི་རྨི་ལམ་ནང་དུ་ལུང་བསྟན་ཐེངས་གཅིག་གནང་རོགས། །གོང་གསལ་གཞས་ཚིག་འདི་ཚོ་སྐུལ་བ་པོའི་རེ་བ་བཞིན་གཞས་ཚིག༼ཕ་མའི་བཀའ་དྲིན་༽འཁོར་ལེབ་ཐོག་བཀོད། གཞས་གཏོང་མཁན་བྲག་གཡབ་ཀུན་དགའ་ཡིན། དུས་རབས་བོད་ཀྱི་བུ་མོ། ༡གཟུགས་པོ་དྷ་སར་སྡོད་དུས། །སེམས་པ་ཁྱོད་ལ་ཤོར་སོང༌། །ཐུགས་སེམས་ཨ་རིར་གཏད་དུས། །ཞེན་པ་གཏིང་ནས་ལོག་སོང༌། །ཞལ་རས་ཟླ་བ་འདྲ་དུས། །སེམས་པ་ཁྱོད་ལ་ཤོར་སོང༌། །གསུང་སྐད་དབྱིན་ཇི་སྐྱོན་དུས། །ཞེན་པ་གཏིང་ནས་ལོག་སོང༌། །སྐུ་གཟུགས་སྨྱུག་མ་འདྲ་དུས། །སེམས་པ་ཁྱོད་ལ་ཤོར་སོང༌། །སྐུ་སྨད་ཚོང་རྫས་བྱེད་དུ། །ཞེན་པ་གཏིང་ནས་ལོག་སོང༌། །ཟླུམ་རྒྱས་ནུ་མ་འབུར་དུས། །སེམས་པ་ཁྱོད་ལ་ཤོར་སོང༌། །བུ་གསོད་སྨན་ཁབ་གཟེད་དུས། །ཞེན་པ་གཏིང་ནས་ལོག་སོང༌། །རྣམ་པ་ལྷ་ལས་མཛེས་དུས། །སེམས་པ་ཁྱོད་ལ་ཤོར་སོང༌། །སྤྱོད་པ་འདྲེ་ལས་ངན་དུས། །ཞེན་པ་གཏིང་ནས་ལོག་སོང༌། །༢ཀུན་དང་གྲོགས་པོ་བྱེད་དུས། །སེམས་པ་ཁྱོད་ལ་ཤོར་སོང༌། །མི་ཚེ་རིན་ཐང་བརླག་དུས། །ཞེན་པ་གཏིང་ནས་ལོག་སོང༌། །ཀྲོག་ཀྲོག་གཞན་ལས་ཚ་དུས། །སེམས་པ་ཁྱོད་ལ་ཤོར་སོང༌། །དབྱིན་ཇི་སྤོ་ཏོས་ཁྲིད་དུས། །ཞེན་པ་གཏིང་ནས་ལོག་སོང༌། །ཁ་ལ་ལིབ་སི་བྱུག་དུས། །སེམས་པ་ཁྱོད་ལ་ཤོར་སོང༌། །ཕྱི་གླིང་མཇེ་མགོ་ནུ་དུས། །ཞེན་པ་གཏིང་ནས་ལོག་སོང༌། །ངྷ་སའི་གཞུང་ཞབས་གནང་དུས། །སེམས་པ་ཁྱོད་ལ་ཤོར་སོང༌། །ཕྱི་རྒྱལ་གསང་སྤྱོད་འཁྲུད་དུས། །ཞེན་པ་གཏིང་ནས་ལོག་སོང༌། །སྐུ་གཟུགས་རྨ་བྱ་འདྲ་དུས། །སེམས་པ་ཁྱོད་ལ་ཤོར་སོང༌། །། སྟུ་ཤ་ཚོང་རྫས་བྱེད་དུས། །ཞེན་པ་གཏིང་ནས་ལོག་སོང༌། །༢༠༠༡། ༥། ༢༢ ཉིན་ལྡི་ལི་ནས་བྲིས། ༼སྤྱི་ཚོགས་མེ་ལོང༽ཐོག་བཀོད། གོ་ལྡོགསྐུ་སྟོད་འཕྲོད་བསྟེན་གནང་སྟངས། །ལྷ་མོ་ལས་ཀྱང་མཛེས་པ། །སྐུུ་སྨད་སྤྱི་རྫས་བྱེད་སྟངས། །གསང་སྤྱོད་ལས་ཀྱང་བཙོག་པ། །ཞལ་ནས་བརྩེ་དུང་གསུང་དུས། །ཁུ་བྱུག་ལས་ཀྱང་སྙན་པ། །ཁོག་ནས་གཡོ་སྒྱུ་བྱེད་སྟངས། །སྲིན་མོ་ལས་ཀྱང་ངན་པ། །དུག་ལོག་ཧཕོན་ཤན་གོན་དུས། །དབྱིན་མོ་ལས་ཀྱང་མཛེས་པ། །ཤེས་བྱ་ཡོན་ཏན་མེད་པ། །ཕག་པ་ལས་ཀྱང་སྐྱོ་བ། །གཞན་ལ་སྐྱོན་བརྗོད་བྱེད་དུས། །སྨྲ་མཁས་ནེ་ཙོ་འདྲ་བ། །རང་གི་ཀུན་སྤྱོད་མདོག་ཆ། །ཁྭ་ཏ་ལས་ཀྱང་བཙོག་པ། །༢༠༠༡། ༥། ༢༢ ཉིན་ལྡི་ལི་ནས་བྲིས། ༼སྤྱི་ཚོགས་མེ་ལོང༽ཐོག་བཀོད། སེམས་པ་གཏིང་ནས་སྐྱོ་བྱུང༌། རྐུབ་བཀྱག་མཐོན་པོའི་ཐོག་ནས། །དབང་ཆེན་སྐུ་ངོ་རྒྱགས་པས། །རྒྱལ་ཁབ་འཚོང་རྫས་བྱེད་དུས། །སེམས་པ་གཏིང་ནས་སྐྱོ་བྱུང༌། །ཆོས་ཁྲི་མཐོན་པའི་ཐོག་ནས། །བླ་སྤྲུལ་དགེ་བཤེས་རྣམ་པས། །གསུང་རབ་འཚོང་རྫས་བྱེད་དུས། །སེམས་པ་གཏིང་ནས་སྐྱོ་བྱུང༌། །དཔལ་འབྱོར་ནོར་གྱིས་ཕྱུག་པའི། །ཨ་ཇོ་ཚོང་པ་རྫིག་པོས། །སྐུ་རྟེན་ནག་ཚོང་རྒྱབ་དུས། །སེམས་པ་གཏིང་ནས་སྐྱོ་བྱུང༌། །མི་རིགས་འདྲ་མིན་གསེབ་ཏུ། །ཨ་ཅེ་བོད་མོ་རྣམ་པས། །རང་ལུས་ཚོང་རྫས་བྱེད་དུས། །སེམས་པ་གཏིང་ནས་སྐྱོ་བྱུང༌། །༢༠༠༡ ། ༥། ༢༢ ། ལ་ལྡི་ལི་ནས་བྲིས། ༼སྤྱི་ཚོགས་མེ་ལོང༽་ཐོག་བཀོད། ཕྱི་མིག༼ཁ་ཁ དང་ཁ་རྩོད་ཐེངས་གཅིག་ཤོར་རྗེས། ༽རེ་སྙེགས་དང་ཚོར་འདུ་ལ་བཀག་རྡོ་འཁེལ། མདུན་ལྗོངས་དང་རྐང་ལམ་ལ་སྨུག་ཞགས་འཐེན། ལས་དབང་དང་འགྲན་སེམས་ལ་བཟློག་ཐབས་མེད་པས། དུས་དེ་ནས། རང་དབང་གི་དགོད་སྒྲ་གཞན་དུ་སྒྲོག སྒྱུ་རྩལ་གྱི་མིག་ཆུ་གཞན་དུ་འཐོར། ཕྱི་ཕྱག་དང་གྱེས་མཇལ་ཁྱོད་ལ་ཞུ། མ་འོངས་པའི་གཏམ་རྒྱུད་གཞན་ལ་འཚོལ། སྙན་ངག་རྐང་གསུམ། པཎ་ཆེན་ཆུང་སྲིད་རིན་པོ་ཆེ་ལ་ཕུལ་བ། ཁ་རྩངས། ཁྱོད་ཀྱིས་་་་་་་་་་་་་་་་༌། ལབ་རྩེ་དང་རྡེའུ་འབུམ་བརྩིགས་པའི་གངས་འདབས་ན། མཚལ་གྱིས་བྲིས་པའི་ཁྲི་ཕྲག་བདུན་གྱི་ཡིག་འབྲུ། ཁ་བ་དང་ལྷན་ཅིག་འབབ་སྟེ་འཇིག་རྟེན་འདིར་གྱེས་མཇལ་བྱས། དེ་རིང༌། ཁྱོད་ཀྱིས་་་་་་་་་་་་༌། འཁྱག་ཀློང་དང་ན་བུན་བསྟིབས་པའི་འཇིག་རྟེན་དེར། བརྩེ་མདངས་ཀྱི་གཤོག་ཟུང་བརྐྱངས་ནས་ལྡིང་སྐོར་བྱེད་དུས། གདོལ་བའི་རིགས་ཀྱི་རླུང་རྩིའི་དྲ་རྒྱ་རུ་་བཙུད། སང་ཉིན། ཁྱོད་ཀྱིས་་་་་་་་་་་་་་་་་༌། བཙན་དབང་གི་ལྕགས་སྒྲོག་ཟིལ་བུར་གཏོར་ཏེ། ཡིག་དྲུག་གི་དར་ཅོག་གསེང་ནས་མེས་པོའི་ཚེ་སྲོག་འཚོལ་དུས། གངས་དཀར་ལྷ་མོའི་རྣམ་ཤེས་ཀྱི་འཕར་རྩ་སླར་ཡང་ལྡིང༌། གངས་ལྷའི་རྣ་བར་ཉི་ཟླ་ཟུང་གིས་བརྒྱན། ༢༠༠༡ ། ༤ ཉིན་ཆུང་སྲིད་རིན་པོ་ཆེ་དགུང་ལོ་བཅུ་གཉིས་ལ་ཕེབས་པའི་དུས་དྲན་དུ་ཕུལ། ༼བཙན་འོག་གི་བྱིས་པའི་སྐྱོ་གར་༽ཐོག་བཀོད། ༢༠༠༥ལོར་༼ལྷོ་ཕྱོགས་ཕོ་ཉ་༽གསར་ཤོག་ཐོག་བསྐྱར་འགོད་བྱས་འདུག
སྤུ་རྒྱལ་ཉེར་བརྒྱད་པ་ལྷ་ཐོ་ཐོ་རི་གཉན་བཙན་(སྤྱི་ལོ་406-493)དུས་སུ་སྤྱི་ལོ་433པའི་ཆུ་བྱ་ལོར་བལ་པོའི་ཡུལ་ནས་པཎྜི་ཏ་བློ་སེམས་མཚོ་དང༌། ལོ་ཙཱ་བ་ཐི་ལེ་སེ་གཉིས་ཀྱིས་སྤང་ཀོང་ཕྱག་རྒྱ་པ་དང་མདོ་ཟ་མ་ཏོག་གི་གླེགས་བམ་གཉིས། གསེར་གྱི་མཆོད་རྟེན་གཅིག་མུ་དྲའི་ཕྱག་རྒྱ་ཞེས་པ་ནོར་བུའི་རིགས་ཀྱི་རྡོ་ལ་ཡིག་དྲུག་རང་བྱོན་ཅན་ཚད་ཁྲུ་གང་ཙམ་གཅིག ཙིན་ཏ་མ་ཎིའི་སྐོས་ཕོར་ཞེས་པ་བཅུ་གཅིག་ཞལ་ཡིད་བཞིན་ནོར་བུའི་གཟུགས་ཀྱི་སྐོས་ཕོར་གཅིག་སྙིང་པོ་ཡི་གེ་དྲུག་པ་བཅས་ཁྱེར་ནས་བོད་དུ་འོངས་ཏེ་ཕོ་བྲང་ཡུམ་བུ་བླ་སྒང་དུ་བཞུགས་པའི་སྤུ་རྒྱལ་ལྷ་ཐོ་ཐོ་རིའི་ཕྱག་ཏུ་ཕུལ། རྒྱལ་པོ་ངོ་མཚར་སྐྱེས་ཏེ་ཕོ་བྲང་གི་དཀོར་མཛོད་དུ་བཞུགས་སུ་གསོལ། གསེར་སྐྱེམས་དང་གཡུ་སྔོན་གྱིས་མཆོད་པ་བྱས། མཚན་གཉན་པོ་གསང་བ་ཞེས་གསོལ། རྒྱལ་པོས་ཕྱག་དང་བཀུར་བསྟི་རྒྱ་ཆེར་བྱས་པས་བོད་དུ་སངས་རྒྱས་ཆོས་ལུགས་ཀྱི་དབུ་དེ་ནས་བརྙེས་པར་རྩི་བའི་སྲོལ་བྱུང༌།
སྐྱེས་པ་བུད་མེད་སྐྱེ་འབྲས་མཛེས་མི་མཛེས།། གཟུགས་བྱད་རིང་ཐུང་སྤྱང་གྲུང་འཛོམས་མིན་དང་།། བསམ་པའི་འཁྱེར་སོ་ཡུལ་དུས་གནས་སྐབས་སོགས།། ཀུན་ཀྱང་མི་མཚུངས་ཤིན་ཏུ་ཐ་དད་པས།། རྒྱུ་འབྲས་བསླུ་བ་མེད་པའི་ངང་ཚུལ་སྟོན།།
སྔོན་ཆད་བླ་བྲང་བཀྲ་ཤིས་འཁྱིལ་གྱི་དགེ་བའི་བཤེས་གཉེན་ཆེན་མོ་ཨ་ཁུ་གུང་ཐང་བློ་གྲོས་ཚང་ལ་གྲགས་པ་མཐའ་ཡས་ཟེར་བའི་དགེ་ཕྲུག་ཅིག་ཡོད། དེ་ནི་བུ་རྒོད་ཅིག་ཡིན་ཚོད་རེད། ཁོ་ལ་ཕུ་བོ་ཞིག་ཡོད་པ་དེ་སྟབས་མ་ལེགས་པར་གཞན་གྱིས་བསད་པས། སྡུག་བསྔལ་བཟོད་གླགས་མེད་པ་ཞིག་སྐྱེས་ཤིང་། མཐར་རབ་ཏུ་བྱུང་བ་ཞིག་ཡིན་ནའང་ཞེ་སྡང་དྲག་པོ་སྐྱེས་ཏེ་བཟོད་མ་ཐུབ་པར་དགྲ་ཤ་ལེན་རྒྱུའི་སེམས་ཐག་བཅད།
《འདུལ་བ་ལུང》ལས་བཤད་པའི་རྒྱ་གར་གྱི་གནའ་རབས་ཀྱི་གྲོང་ཁྱེར་ཞིག་གི་མིང་སྟེ་ལུང་དེ་ཉིད་ཀྱི་རྒྱལ་པོ་མང་པོས་བཀུར་བའི་གདུང་རབས་འཆད་པའིསྐབས་སུ་བསྐལ་བཟང་འདིའི་སངས་རྒྱས་གཉིས་པ་གསེར་ཐུབ་ཀྱི་གོང་ནས་ཡོད་པའི་གྲོང་ཁྱེར་རྙིང་པ་ཞིག་ཡིན་པར་བཤད་པ་ལྟར་ན་ལོ་ཁྲི་འབུམ་མང་པོ་སོང་དགོས་ཚོད་འདུགགྲོང་ཁྱེར་འདི་རྒྱ་གར་ནུབ་ཕྱོགས་མ་ཐུརའམ་བོད་སྐད་དུ་བཅོམ་བརླག་ཅེས་འབོད་པའི་གནས་ནས་ཤར་ཕྱོགས་རྒྱང་གྲགས་གཅིག་ཙམ་གྱི་ས་ན་ཡོད་པདང་ཡུལ་དེའི་བུད་མེད་རྣམས་གཟུགས་མཛེས་ཀྱང་ལུས་སྒུར་པོ་ཡིན་པས་བུ་མོ་སྒུར་མོའི་ཡུལ་ཞེས་འབོད་པར་མཁས་དབང་དགེ་འདུན་ཆོས་འཕེལ་གྱི《གཏམ་རྒྱུད་གསེར་ཐང》ལས་གསལ།
བོད་རྗེ་ཉེར་དྲུག་པ་ཁྲི་སྒྲ་དཔུང་བཙན་ནི། སྤྱི་ལོའི་དུས་རབས་གཉིས་པའི་དུས་སྨད་ཙམ་དུ་ཡབ་རྒྱལ་པོ་ཁྲི་བཙན་ནམ་དང༌། ཡུམ་སྨན་བཟའ་ཁྲི་དཀར་གཉིས་ཀྱི་སྲས་སུ་སྐུ་འཁྲུངས། བཙུན་མོ་སྨན་བཟའ་ཀླུ་སྟེངས་ཁབ་ཏུ་བཞེས་ཏེ་རིགས་སྲས་ཁྲི་ཐོག་རྗེ་བཙན་སྐུ་འཁྲུངས། མགར་གཉའ་བཙན་ལྡོམ་བུ་དང་གནུབ་སྐྱེས་ཐོག་རྗེ་མོར་བཙན་གཉིས་ཀྱིས་བློན་པོར་བྱས། རྒྱལ་པོ་འདིའི་སྐུ་རིང་ལ་ལྷ་ཡི་རོལ་མོ་གླིང་བུ་ཅག་པར་བྱུང་། བོན་གྱི་བསྟན་པ་རྒྱས་པར་མཛད་ཅེས་གྲགས། ཞང་ཞུང་མུ་ཧ་ལ་རྒྱལ་གྱིས་མུ་མཐུད་གདུང་རབས་གསུམ་གྱི་སྐུ་བོན་བྱས། རུ་ཡོང་བཟའ་སྟོང་རྒྱལ་མོ་མཚོ་ཁབ་ཏུ་བཞེས། བང་སོ་གངས་དཀར་རྩེ་ལ་བཏབ། རྒྱལ་པོ་འདི་ཉིད་བཙན་ལྔ་ལས་བཙན་གསུམ་པ་ཡིན་ནོ། །
མགོན་པོ་ཕྱག་བཞི་པའི་མདོས་ཆེན་ལ། ཞལ་འབག བེར་གོས། འཆམ་ཆས། རྒྱན་བཀོད། མཆོད་ཆས་སོགས་ཡོ་བྱད་ཆ་ཚང་ནོར་རྫས་ཀྱི་གཏོང་བའི་ཕྱག་ཡང་པོར་བརྐྱངས་ཏེ་བཞེངས། དགོན་པ་གསར་བཞེངས་སྐབས་ལྷ་ལྡན་ནས་དར་གོས་ཤོག་བུ་སོགས་ཉོ་སྒྲུབ་དང་། ལྕི་སྨད་ནས་ཤིང་ཆ། པར་ཤིང་དབོར་འདྲེན་སོགས་སྐུ་དངོས་ཀྱིས་སྐུ་ངལ་དྭངས་བཞེས་མཛད་དེ། ཕྱི་ནང་མཚུངས་པའི་བསྟན་དགོན་བསྐྱར་བཞེངས་ལེགས་གྲུབ་གནང་།
ཡ་རབས་མཁས་མཛངས་ལྡན་པའི་སྐྱེས་བུ་དེར།། ཆེད་དུ་འཆད་དང་འབེལ་གཏམ་སྙན་པོ་སོགས།། ཤིན་ཏུ་ཕེར་བའི་ཚིག་དག་མེད་ཀྱང་དགའ།། བརྡ་ལན་ཙམ་དང་འགྲོ་འདུག་སྤྱོད་ལམ་སོགས།། ལུས་ངག་བྱ་བ་ཆུང་ངུ་ཙམ་གྱིས་ཀྱང་།། ཆོས་དང་ཆོས་མིན་བསླབ་བྱ་དམར་འབྱིན་སྟོན།།
གནའ་དུས་ཀྱི་བོད་མི་ཁ་ཅིག་ཡར་ཀླུང་གཙང་པོའི་ཉེ་འགྲམ་ལྷོ་ཁ་རྩེད་ཐང་ཁུལ་གྱི་མགོན་པོ་རིའི་བྲག་ཕུག་ཏུ་གནས་བཅས་ཏེ་འཚོ་བ་སྤྱོད་པ་ལས་རིམ་བཞིན་མི་རུ་འགྱུར་ཏེ་དེང་དུས་ཀྱི་བོད་མི་འདི་བྱུང༌། སྐབས་དེའི་མི་རྣམས་ལ་དཔོན་གཡོག་གི་གྲལ་རིམ་དང༌། ས་ཁོངས་དང་སྡེ་རིས་ཀྱི་ཁྱད་པར། ཕུ་ནུ་དང་གཉེན་ཉེའི་ཐ་སྙད། རང་སྡེ་དང་དགྲ་སྡེའི་ཆགས་སྡང༌། གྲོང་དང་ཁྱིམ་ཚང་གི་རྣམ་པ་གང་ཡང་མེད་པར་མི་ཐམས་ཅད་ཐོབ་ཐང་འདྲ་མཉམ་གི་སྒོ་ནས། བཅུ་ཚོ་ཁ་ཤས་ཁྱུ་ཤོག་རེ་བྱས་ཏེ་རི་བོའི་ཞོལ་དང༌། རྒྱ་མཚོའི་འགྲམ། ནགས་ཀླུང་གི་ཁྲོད་སོགས་སུ་ཉུལ་སྟེ་དབྱུག་པ་དང་རྡོ་གྲི་ཙམ་གྱི་ལག་ཆ་ལ་བརྟེན་ནས་རི་དྭགས་རྔོན་པ་དང༌། ཤིང་འབྲས་ཟ་ཞིང་ཤིང་ལོ་གྱོན་པ་སོགས་ཀྱི་འཚོ་བ་རོལ་བཞིན་ཡོད་ལ། རྗེས་སུ་རྩི་ཤིང་གི་འབྲས་བུ་དང་ཉེ་འཁོར་གྱི་སྔོ་ཚོད་དག་གིས་འཚོ་བའི་དགོས་མཁོ་སྐོང་མི་ཐུབ་པར་བརྟེན་ཡར་ཀླུང་གཙང་པོའི་བརྒྱུད་ཀྱི་ཟོ་དང་ས་ཁུལ་དུ་ས་ཞིང་རྐོ་འདེབས་ཀྱི་ལས་ཀའི་འགོ་ཚུགས་ཏེ་བུ་ཚ་ཕྱི་མ་རྣམས་ལ་སོ་ནམ་གྱི་ལས་ཀ་བསླབས་པ་ཡིན་ཏེ། དམངས་ཁྲོད་ཀྱི་ངག་རྒྱུན་དུའང་ཡུལ་ལ་སྔ་བ་ཡར་ཀླུང༌། ཞིང་ལ་སྔ་བ་ཟོ་དང་ཞེས་ཡོངས་སུ་གྲགས་པ་བཞིན་ནོ།
སྤྱིར་ན་དུས་ཚིགས་བཞི་དང་གནམ་གཤིས་ཚ་གྲང་གང་ཡིན་ཡང་གཙོ་བོ་ལུས་པོར་ཚ་གྲང་མི་འཐབ་པ་དང་།ཁ་ཟས་ཟོས་རྗེས་རབ་ཡིན་ན་སྐར་མ་ལྔ་ནས་བཅུའི་བར་འཆམ་འཆམ་བྱེད་དགོས།གཙང་སྦྲའི་ཐད་ནས་རྒྱུན་དུ་ཁ་དང་ལག་པ།སྣོད་ཅ་ལག་སོགས་བཀྲུ་བའི་གོམས་གཤིས་ཆགས་པར་བྱེད་པ་དང་།ལྷག་པར་དུ་གནམ་གཤིས་ཚ་དྲོད་ཆེ་བའི་སྐབས་སུ་དེ་བས་ཀྱང་གཙང་སྦྲར་དོ་སྣང་བྱེད་དགོས།
རྒྱ་གར་འཕགས་པའི་ཡུལ་དང་གངས་ཅན་བོད་ཀྱི་ཞིང་དུ་ཕན་བདེའི་འབྱུང་གནས་བདེ་བར་གཤེགས་པའི་བསྟན་པ་རིན་པོ་ཆེ་ཇི་ལྟར་བྱུང་བའི་ཚུལ་ལས་བརྩམས་པའི་ཆོས་འབྱུང་ཛམ་བུའི་གསེར་གྱི་འཁྲི་ཤིང་ལས་བོད་ཀྱི་སྣོད་བཅུད་ཆགས་ཚུལ་གྱི་ཡལ་འདབ་སྟེ་གཉིས་པའོ།།།།
ད་གིན་སྐུ་ངོ་བཀའ་བློན་མཆོག་གིས་ང་ཚོར་མ་སྐུལ་དང་ལེན་གྱིས་རང་འགུལ་རང་བྱས་ནས་འཛེམས་ཟོན་མེད་པའི་ཐོག་ནས་གང་བསམ་པ་དེ་ཞུས་ཤོག་གསུང་དུས།བཀའ་གདམས་པའི་དགེ་བཤེས་གོང་མ་རྣམ་པས། སྤང་བླང་གང་ཞིག་དགོས་པ་དེ་ཉིད་དང་པོ་རང་ངོས་ནས་གནང་གི་ཡོད་པ་ནང་བཞིན།ང་ཚོ་འདིར་ལེགས་བཅོས་རང་གི་དོན་དུ་གགང་ཞིག་བཤད་རེས་བྱེད་པ་དེ། རང་ངོས་ནས་ཉམས་ལེན་བྱེད་ཐུབ་པའི་ཐོག་ནས། སྤྱི་པའི་རྩ་དོན་ཆེད་མ་གཏོགས་ཁ་འཛིངས་ཀྱི་དོན་དུ་མིན།འདིའི་ཐོག་སྤྱིར་བཏང་ང་རང་གི་རེ་བ་ཟེར་ན་འདྲ། འཆར་གཞི་ཟེར་ན་འདྲ། ཞུ་རྒྱུ་གང་ཡིན་པ་དེ་ཟིན་བྲིས་མདོར་བསྡུས་ཤིག་བཟོས་ཡོད།བཟོ་དགོས་པའི་དོན་དེ་དུས་རྒྱུན་གྲོས་ཚོགས་ཀྱི་ནང་ལ་ཡང་མང་པོ་ཞིག་ཞུ་མྱོང་ཡོད།སྐུ་མདུན་གྱི་བཀའ་སློབ་དེ་མ་ཕེབས་པའི་སྔོན་ནས་མང་ཚོགས་ཀྱི་ནང་ལ་ཡང་བསམ་ཚུལ་ཤུགས་ཆེན་པོ་ཞིག་ཡོང་བསྡད་ཀྱི་ཡོད་པ་དང༌།ང་རང་ཡིན་ན་ཡང་འཛིན་གྲྭ་བཅུ་གཉིས་ཐོན་མཁན་གྱི་ནང་ནས་ཨང་རྩིས་ཁྲིད་ཤེས་མཁན་ཐོན་གྱི་ཡོད་པ་མ་རེད་ཅེས་པ་དང༌།བོད་པའི་སློབ་གྲྭ་ཆ་ཚང་ཐོན་པ་ཡིན་ན་ཡང་བོད་ཡིག་ཁུངས་འཕེར་བ་ཞིག་དང་ཁུངས་འཁྱོལ་བ་ཞིག་ཡོང་ཐུབ་ཀྱི་མི་འདུག་ཟེར་བ་དེ་ང་གཅིག་པུས་ལྟ་བ་དང་ལངས་ཕྱོགས་ཙམ་མ་རེད།མི་མང་པོ་ཞིག་གི་དགོངས་འཆར་རེད།དེའི་དཔང་རྟགས་ལྟ་བུ་དེ་ྋསྐུ་མདུན་གྱིས་ཉེ་ཆར་གསུངས་ཡོད་པ་རེད།ངས་ང་རང་གང་ཟག་སྒེར་པ་གཅིག་གི་བསམ་ཚུལ་ཡིན།ནོར་འཁྲུལ་གང་ཡང་མེད་པ་བྱས་ནས་ཞུ་གི་ཡོད་ལབ་ཀྱི་མེད། ྋསྐུ་མདུན་གྱིས་ཀྱང་གསུངས་ཡོད་པ་རེད།ལོ་ངོ་ཁ་ཤས་ཤིག་གི་ནང་ལ་གསུངས་མ་སོང་བསམ་བསམ་ཞིག་འདུགལོ་རེ་གཉིས་ཀྱི་ནང་ལ་འཐུས་ཤོར་ཤུགས་ཆེན་པོ་འགྲོ་བའི་རྣམ་པ་ལྟ་བུ་དེ་ཡིན་གྱི་མ་རེད།དྲུག་ཅུ་རེ་གཉིས་སྐབས་ནས་རྒྱ་གར་ལ་སླེབས། སྐབད་དེར་ལོ་བཅུ་དྲུག་བཅུ་བདུན་བཅོ་བརྒྱད་བཅུ་དགུ་ཉི་ཤུ་ཟིན་ཚར་དུས་གཞི་ནས་སློབ་གྲྭར་ཕྱིན་པ་དེ་ཚོ་གྲས་ཀྱི་བོད་ཡིག་གི་ཤེས་ཚད་ག་ཚོད་ཙམ་ཞིག་འདུགདབྱིན་ཇིའི་ཤེས་ཚད་ག་ཚོད་ཙམ་འདུགདེ་རིང་ཁ་སང་འཛིན་གྲྭ་བཅུ་གཉིས་དང་མཐོ་རིམ་སློབ་གྲྭ་ཐོན་མཁན་ཚོའི་བོད་ཡིག་ཤེས་ཚད་ག་ཚོད་ཙམ་འདུགདབྱིན་ཇིའི་ཤེས་ཚད་ག་ཚོད་ཙམ་ཞིག་འདུགདེ་ལ་ཡང་ལྕི་འདྲ་བོ་ཞིག་བཀྱགས་པ་ཡིན་ན་ང་ཚོས་ཤེས་རྒྱུ་ཞིག་དང་ང་ཚོས་ཐུགས་སྣང་བྱེད་དགོས་པ་ཞིག་རང་བཞིན་གྱིས་ཡོང་གི་རེད་ལ། ཐུགས་སྣང་ཞིག་གནང་ན་འཐུས་ཤོར་ཤུགས་ཆེན་པོ་ཞིག་ཕྱིན་ཡོད་པ་དེ་གསལ་པོ་ཆགས་ཡོད་པ་རེད།དེ་ཆེད་དུ་གཉེར་ནས་བྱས་བཞག་པ་ཡོད་པ་མ་རེད།ཡིན་ན་ཡང་གནད་འགག་ཆེ་ཤོས་དེ་ཁོར་ཡུག་དེ་རེད།དེ་ཡང་ང་ཚོས་གསལ་པོ་བྱས་ནས་ཤེས་དགོས་ཀྱི་འདུགགང་ཟག་སྒེར་པ་ཞིག་ལ་ཕར་ཁ་གཡོགས།ཚུར་ཁ་གཡོགས་དེ་འདྲ་བྱེད་ཐབས་ཡོད་པ་མ་རེད།གང་ལྟར་ཡང་ང་ཚོས་ལས་ད་རེས་ལེགས་བཅོས་ཤུགས་ཆེན་པོ་ཞིག་བཟོ་དགོས་པ་དེ་གལ་ཆེན་པོ་ཞེ་དྲགས་ཆགས་བསྡད་ཡོད་པ་རེད། དོན་ཚན་དང་པོ། དེ་སྔོན་ངས་གྲོས་ཚོགས་ཀྱི་ནང་ལ་ཡང་ཞུ་རྒྱུ་བྱུང༌།སྐབས་དེ་དུས་ཏག་ཏག་བསྡད་ཀྱི་མ་རེད་གསུངས་སོང༌།དེ་ངས་ཁས་ལེན་ཞུ་གི་ཡིན།ད་ལྟ་འདིའི་ནང་ཞུས་ན་ཏག་ཏག་ཅིག་བསྡད་ཀྱི་ཡོད་འགྲོ་བསམ་པ་དྲན་གྱི་ཡོད།ངས་འདིར་ཞུས་པ་དེ་གཙོ་བོ་བོད་ཡིག་སྒང་ལ་ཞུ་གི་ཡོད། ང་ཚོའི་བོད་ཡིག་མཁས་པ་རྒན་གྲས་ད་ལྟ་ཡང་མང་པ་ཞིག་ཞལ་བཞུགས་འདུགཕྱི་རྒྱལ་ལ་ཡོད་པའི་བྲག་གཡབ་སྐྱབས་མགོན་ལྟ་བུ་དང༌།མཁས་དབང་ནམ་མཁའི་ནོར་བུ་དང༌།བཀྲ་མཐོང་རག་ར་རིན་པོ་ཆེ།གདོང་ཐོག་བསྟན་པའི་རྒྱལ་མཚན་ལ་སོགས་པ་གང་ལྟར་མིང་བགྲང་ན་བགྲང་ཚད་ཡོད་པ་མ་རེད།མང་པོ་ཡོད་པ་རེད།དེ་རྣམས་ལ་ཆེ་མཐོང་བཞག་ན་འགྲིག་གི་རེད།བཤད་སྲོལ་ལ་ཁོང་རྣམ་པ་དེ་སྔོན་དྷ་རམ་ས་ལར་མ་ཆགས་ནས།རྒྱལ་སྲས་ཞི་བ་ལྷས།མཁས་པ་གོང་དུ་བཀུར་བ་དང༌།།བསོད་སཉོམས་དག་ཀྱང་ཐོབ་པར་ཤོག། ཅེས་པའི་སྨོན་ལམ་གྱི་བདེན་སྟོབས་མ་འགྲུབ་པའི་རྐྱེན་གྱིས། མཁས་པ་ཁག་ཕྱིའི་རྒྱལ་ཁབ་ཁག་ལ་ཕེབས་པ་རེད་ཅེས་བཤད་སྲོལ་དེ་ཤུགས་ཆེན་པོ་ཡོད་རེད།བཤད་ཚོད་བདེན་པ་རེད་ཅེས་ཆ་རྩ་བ་ནས་ངོས་འཛིན་བྱེད་ཀྱི་མེད་ལ།སྤྱིར་བཏང་ནས་ཀྱང་ང་ཚོའི་གཞུང་འདི་བཙན་བྱོལ་གྱི་གཞུང་ཞིག་ཡིན་ཙང་ཐུགས་ཁག་མེད།དཔེར་ན།རྒྱ་གར་སྐམ་ས་ཆེན་པོའི་རྒྱལ་ཁབ་སྟོབས་ཆེན་འདིའི་ནང་ནས་ཀྱང་ཚན་རིག་པ་སྐད་གྲགས་ཆེན་པོ་དེ་ཚོ་འདོད་པ་མ་ཁེངས་པའི་རྐྱེན་གྱིས་ཕྱི་རྒྱལ་ལ་ཕར་འགྲོ་བསྡད་ཀྱི་ཡོད་པ་རེད།ང་ཚོ་ད་ལྟའི་ཆར་རྒྱལ་ཁབ་མེད་མཁན་གྱི་མི་རིགས་ཤིག་ཡིན་སྟབས་སྤྱིར་བཏང་དེ་འདྲ་ཡིན་གྱི་རེད།ཁག་མེད་པ་ཞིག་རེད།ཡིན་ནའང་ཁ་ལ་དཔོག་པའི་སོའི་དཔེ་དང་འདྲ་བ་ཞིག་གནང་དགོས་ངེས་ཡིན་ནའང་། ད་བར་མཁས་པ་རྒན་གྲས་དེ་ཚོར་བཀུར་བཟོས་བྱས་པའི་ལོ་རྒྱུས་མི་འདུགའདི་ཚོ་ཡང་རང་རེའི་སྐད་ཡིག་ལ་རང་ངོས་ནས་ཆེ་མཐོང་མ་སྤྲོད་པ་དང་། མཁས་པ་ཆེན་པོ་དེ་རིགས་ལ་དམིགས་བསལ་གྱི་གོ་སྐབས་ཁོར་ཡུག་མ་བསྐྲུན་པ་དེས། དེ་དག་གིས་མཁྱེན་པའི་བོད་རིག་པའི་གནས་ལུགས་མང་པོ་ཞིག་གི་རྒྱུད་ལམ་ལ་གད་ཆགས་སོང་བའམ་གཏོང་པ་ཞིག་རེད་ཅེས་ངོས་འཛིནམི་བྱེད་ཐབས་མེད་རེད། གང་ལྟར་ང་ཚོའི་བཙན་བྱོལ་གྱི་སྤྱི་ཚོགས་ནང་བོད་ཡིག་རིགས་གཅིག་རྐང་འཛིན་ལབ་ཀྱི་ཡོད་ན་ཡང་རེད།བོད་པའི་སྐད་ཡིག་གཙོ་བོར་གྱུར་པའི་ཤེས་རིག་གིས་འཐུས་ཤོར་ཆེན་པོ་འགྲོ་རྒྱུའི་གཞི་རྩ་གཅིག་དེ་དེ་རེད།དེའི་གཞི་རྩ་དེ་འདས་པའི་གཞི་རྩ་གཅིག་རེད།འདས་པའི་ཤེས་ཡོན་གྱི་གཞི་རྩ་ལ་ཕམ་ཉེས་ཐེབས་པའི་གཡང་ས་དེ་ལ་མུ་མཐུད་ནས་མི་འགྲོ་བར་ད་ལྟ་དང་མ་འོངས་པར་བྱེད་འོས་པ་དང་བྱེད་དགོས་པ་གང་ཡོད་པ་དེ། དེ་ད་ལྟ་ང་ཚོ་སྐབས་སུ་བབས་པའི་འགན་ཆེན་པོ་གཅིག་དེ་རེད་བསམ་གྱི་འདུགདེ་གནད་འགག་ཆེན་པོ་གཅིག་ལ་མི་འཛིན་ཀ་མེད་རེད་བསམ་གྱི་འདུག དོན་ཚན་གཉིས་པ། དེ་ནས་གཉིས་པ་དེ།འཐུས་ཤོར་བ་གང་འདྲ་བྱས་ཏེ་ཡོང་གི་འདུག་གམ་ཟེར་ན།བཙན་བྱོལ་གཞུང་གིས་སློབ་གྲྭར་འགྲོ་མཁན་དེ་རྣམས་ལ་འཚོ་བའི་ཆ་རྐྱེན་སོགས་གང་ཅིའི་ཐོག་ནས་བཙན་བྱོལ་གཞུང་ཞིག་ལ་བརྟེན་ནས་ཕུན་སུམ་ཚོགས་པར་བྱས་ཡོད་པ་རེད།ཡིན་ན་ཡང༌།ང་ཚོའི་སློབ་སྦྱོང་སྤྲོད་མཁན་གྱི་དགེ་རྒན་རྣམ་པ་ཚོའི་ཤེས་ཚད་གང་འདྲ་ཞིག་ལ་སླེབས་ཡོད་པ་དེ་ང་ཚོས་ཞིབ་ཚགས་པོ་བཟོ་དགོས་པ་ཞིག་རེད་དྲན་གྱི་ཡོད།ང་ཚོས་ཞིབ་ཚགས་པོ་བཟོ་རྒྱུ་དེ་ཁ་གསལ་གཏིང་གསལ་བཟོ་རྒྱུ་རེད་མ་གཏོགས།འཕྲལ་སེལ་གྱིས་ཕན་ཐོགས་ཡོང་གི་མེད།ཡིག་ཐོག་ནས་རྒྱུགས་བླངས་ཏེ།དེ་སྔོན་ངས་གྲོས་ཚོགས་ཀྱི་ནང་ལ་ལབ་མྱོང་བའི་སྐད་ཆ་ཡིན་མ་གཏོགས་ད་ལྟ་འདིར་གློ་བུར་དུ་ལབ་པ་ཞིག་མིན།སྐབས་དེའི་བཀའ་ལན་དུ། དགེ་རྒན་གྱི་ལག་ཁྱེར་ཡོད་མཁན་དང་ལས་ཀ་ཡོད་མཁན་དེ་ཚོ་མར་གཡུག་རྒྱུ་དང་ཕར་བསྒྱུར་རྒྱུ་དང་ཚུར་བསྒྱུར་རྒྱུ་དེ་ཚོ་ལ་སྟབས་བདེ་པོ་མི་འདུག་གསུངས་བྱུང༌།འཛིན་སྐྱོང་གི་ལས་ཀ་བྱེད་མཁན་ཞིག་གིས་ཕྱོགས་ཡོངས་ལ་ལྟ་དགོས་དུས་དཀའ་ངལ་འཕྲད་ཀྱི་ཡོད་པ་རེད།དེ་ཤེས་ཀྱི་ཡོད།དེའི་དཀའ་ངལ་དེ་དང་ཤེས་ཡོན་འཐུས་ཤོར་གྱི་བར་དེར་ང་ཚོས་རིན་ཐང་གོང་ཚོད་རྒྱག་རྒྱུ་དང་ལྗིད་ཁོག་ཚོད་འཇལ་བྱེད་རྒྱུ་དེ་ང་ཚོས་གལ་ཆེ་ཆུང་ངེས་པར་དུ་ལྟ་དགོས་རེད་དྲན་གྱི་ཡོད།དགེ་རྒན་རྣམ་པ་ཚོ་རྒྱུགས་བླང་ན་ཧ་གོ་ཡི་རེད།རྒྱུགས་ལེན་མཁན་དེ་ཡང་ཧབ་བེ་ཧོབ་བེ་མ་བྱས་པར་རྒྱུགས་ལེན་མཁན་གྱི་ཚོགས་ཆུང་ཞིག་ཟུར་འཛུགས་ཀྱིས་ཚོགས་ཆུང་དེའི་ནང་ལ་ཚོགས་མི་དངོས་གནས་ཤེས་མཁན་ཞིག་དང༌།བྱེད་མཁན་ཞིགབྱེད་ཤེས་མཁན་ཞིགའཇོན་མཁན་ཞིགལྷག་བསམ་ཡོད་མཁན།ཉམས་མྱོང་གིས་འདང་མཁན་ཞིགཤེས་ཚད་འདང་ངེས་ཤིགབློ་ཁོག་གིས་འདང་མཁན་ཞིག་གི་འོག་ནས་ཐག་བཅད་དགོས་རེད།དེ་ངེས་པར་དགོས་པ་ཞིག་རེད་འདུགདེའི་རྒྱུ་མཚན་ནི་ང་ཚོའི་ཤེས་ཡོན་འཐུས་ཤོར་འགྲོ་བའི་སྐྱོན་ཆ་གཉིས་པ་དེ་དེ་ཆགས་ཡོང་གི་འདུག དོན་ཚན་གསུམ་པ། གསུམ་པ་དེ་འཛིན་སྐྱོང་གི་ཐོག་ནས་རེད།སློབ་སྤྱི་དང༌།དེ་དང་འབྲེལ་བའི་ཤེས་ཡོན་གྱི་ཐོག་ལ་འཛིན་སྐྱོང་བྱེད་མཁན་གྱི་སློབ་སྤྱི་གོང་མ།ལས་བྱེད་གོང་མ།འཛིན་སྐྱོང་གོང་མ་ཚོས་དེ་སྔོན་ག་རེ་བྱས་ཡོད་པ་དེ་ག་རང་གི་ཐོག་ལ་ཕྱིན་བསྡད་དེ་སོ་སོ་བསྡད་པའི་རིང་དེར་རྙོག་དྲ་མི་ཡོང་བ་རང་གཙོ་འདོན་བྱེད་པ་མ་གཏོགས།ལེགས་བཅོས་བྱས་ནས་ཡར་རྒྱས་གཏོང་རྒྱུ་ཡོད་ན་དང༌།དེ་ལ་བརྟེན་པའི་རྙོག་དྲ་དེ་འདྲ་ཡོང་གི་རེད།རྙོག་དྲ་དེའི་འགན་དེ་ལེན་མ་ཐུབ་པར་འཕྲལ་ལ་ཕན་ཁུལ་རང་བྱས་ནས་འགྲོ་བ་དེ་སྐྱོན་ཡོད་ན་མེད་ན་གཅིག་རེད་དྲན་གྱི་ཡོད།ངའི་ད་ལྟའི་འཆར་གཞིའི་ནང་ཡར་འབུལ་རྒྱུའི་འཆར་གཞི་བཞག་ཡོད།ཡིན་ན་ཡང་འཆར་གཞི་དེ་ཚོ་སྔོན་ལ་འདིར་ཞུ་གི་ཡོད།ངས་འདིའི་སྐོར་དེ་ཚོ་གྲོས་ཚོགས་ཀྱི་ནང་ལའང་ཞུ་མྱོང་ཡོད། གང་ཞུས་པ་དེ་ཚོ་ལྷག་བསམ་རྣམ་དག་གིས་ཞུས་པ་མ་གཏོགས་དེའི་ནང་ལ་གང་ཟག་བྱེ་བྲག་པ་ལ་སྐྱོན་བརྗོད་ཞུ་རྒྱུ་བསམ་བློའི་ཟུར་ལ་ཡང་མེད་པ་དེ་མཆོག་གསུམ་དཔང་པོར་བཙུགས་ནས་གསལ་པོ་ཞུ་མཆོག་པ་ཞིག་ཡིན་མ་གཏོགས་ཡང་འགའ་ཤས་ཀྱིས་གང་ཟག་བྱེ་བྲག་པ་ལ་སྐྱོན་བརྗོད་ཀྱི་རྣམ་པ་ལྟ་བུ་དེ་འདྲའི་དགོངས་པར་མ་འཁོར་བའི་ངེས་པ་ཡོད་པ་མ་རེད།དེ་དོན་ཚན་གསུམ་པ་དེ་ཡིན།། དོན་ཚན་བཞི་པ། དོན་ཚན་བཞི་པ་དེ།ང་ཚོའི་སློབ་དེབ་ཀྱི་ཐོག་ལ་བསྐྱར་ཞིབ་ཅིག་བྱེད་དགོས་པ་དེ་གལ་ཆེན་པོ་ཞེ་དྲགས་རེད་འདུག།ལོ་རྒྱུས་རྒྱས་པ་ཞུ་རྒྱུ་མིན།མདོར་བསྡུས་ཤིག་ཞུ་རྒྱུ་ཡིན།ཉེ་ཆར་འཛིན་གྲྭ་བརྒྱད་པའི་སློབ་དེབ་བཏོན་པའི་ནང༌།རྗེས་འཇུག་གི་རྟགས་ཀྱི་འཇུག་པ་བཤད་པའི་སྐབས་རྗེས་འཇུག་གི་ཕོ་མོ་མ་ནིང་སྐབས་ནོར་འདུག་ཟེར་མཁན་ཁ་ཤས་ཤིག་འདུགཁ་པར་བཏང་བ་ཡིན།སྐབས་དེ་དུས་ཁ་ཐུག་ངོ་ཤེས་པ་དེ་ཆུང་ཚེ་རིང་ཆགས་ཀྱི་འདུགཆུང་ཚེ་རིང་ཡོད་པ་མ་རེད།ཛ་དྲག་ལས་འགུལ་ཚོགས་ཆུང་ནང་ཕྱག་ལས་ལ་ཕེབས་པ་རེད་ཟེར་གྱི་འདུགདེ་ནས་གནས་སྐབས་བཞག་པ་ཡིན།དེའི་རྗེས་ལ་ངའི་དགེ་ཕྲུག་ཅིག་གིས་རྒན་ལགས་དགོངས་པ་མ་ཚོམས་ཨང་ཟེར་ཡང་གཅིག་སླེབས་བྱུང༌།མ་ཡིག་དེ་ཚོར་རྟགས་བརྒྱབ་ཡོད།ནོར་བསྡད་འདུག་དེ་འདྲ་ཟེར་གྱི་ཡོད་པ་རེད།དེ་ནས་ངས་བསམ་བློ་བཏང་ནས་གང་འདྲ་བྱེད་དགོས་བསམ་སྟེ་ཤེས་རིག་ལ་ཕར་བཅར་ནས་དྲུང་ཆེ་རང་ལ་འདི་འདྲ་འདི་འདྲ་ནོར་འདུག་ཞུས་ན།གཅིག་བྱས་ནས་བཅོས་ཚར་ཡོད་ཀྱི་རེད།འཛིན་གྲྭ་བརྒྱད་པའི་སློབ་དེབ་ཉིས་སྟོང་གཉིས་ལོ་ནས་པར་འགྲེམས་བྱས་ནས་ད་བར་ལོ་དྲུང་བདུན་ཙམ་འགྲོ་གི་ཡོད་པ་རེད།འཛིན་གྲྭ་བརྒྱད་པ་སློབ་མཁན་དགེ་རྒན་ག་ཚོད་ཡོད་པ་རེད། དེ་རྣམས་ཀྱིས་གཏན་གཏན་ལབ་ཡོད་ཀྱི་རེད་དྲན་བྱུང༌།ཁ་སང་ཁ་ལག་བཟས་པའི་བར་སིང་དེར་སྐུ་ངོ་དྲུང་ཆེ་ལ་ང་ཕར་གཅིག་བཅར་དགོས་ཀྱི་འདུག་ཅེས་ཞུས་པ་ཡིན།ཉི་མ་གཅིག་ཁ་པར་བཏང་ཡོང་གསུངས་ཀྱི་འདུག་ཀྱང་ད་ལྟ་བར་ཁ་པར་སླེབས་མ་བྱུང༌།དོན་ཚན་བཞི་པ་དེ་སློབ་དེབ་དེ་ཚོར་ངེས་པར་དུ་བསྐྱར་ཞིབ་བྱ་རྒྱུ་དེ་གལ་ཆེན་པོ་རེད།སློབ་དེབ་ནང་ལ་གཏམ་རྒྱུད་བཟོ་མཁན་ཡོད་པ་རེད།རབ་བཏགས་གཏམ་རྒྱུད་བཟོ་མཁན་ཡོད་པ་རེད།དེ་ཚོ་གང་ལ་གང་འཚམ་བྱ་རྒྱུ་ཡོད་པ་རེད།ད་དུང་སློབ་དེབ་ཁྲིད་མཁན་རེད།འོན་ཀྱང་རྩ་བ་ནོར་ན་ཡལ་ག་ནོར་རྒྱུ་ཡིན་པ་གཏན་འཁེལ་རེད།སློབ་དེབ་རྩོམ་སྒྲིག་པའི་ནང་མཁས་པ་ཚད་དང་ལྡན་པ་བཞག་སྟེ་བསྐྱར་ཞིབ་གནང་དགོས་གལ་ཆེན་པོ་རེད་འདུག།དེ་ཡང་ཡུལ་དུས་གནས་བབ་དེ་འདྲའི་ཐོག་ནས་ཞུས་པ་མ་གཏོགས་གང་ཟག་བྱེ་བྲག་པ་སུ་གཅིག་ལ་སྐྱོན་བརྗོད་ཞུ་གི་མེད།དེ་ཚོ་འདས་པའི་ལོ་རྒྱུས་རེད།ད་ལྟ་དངོས་གནས་སྐུ་མདུན་གྱིས་བཀའ་སློབ་གནང་བ་བཞིན་ལེགས་བཅོས་བྱེད་དགོས་པ་དང༌།ཉམས་གསོ་བྱེད་དགོས་པ།བསྐྱར་གསོ་བྱེད་དགོས་པའི་ཐོག་ལ་ང་ཚོར་བཀའ་ཡིག་ཕེབས་པའི་ནང་ལ།བོད་མི་ན་གཞོན་གོ་ཆོད་འཕེར་ཐབས་ཞེས་དང༌།བྱེ་བྲག་ཏུ་རིགས་གཅིག་རྐང་འཛིན་པ་གང་མང་གསོ་སྐྱོང་ཐུབ་ཐབས་ཞེས་གསུངས་པའི་གསུང་འཕྲིན་ནང་ལ་བཀའ་སློབ་ཕེབས་པ་དེའི་ནང་གི་བརྗོད་གཞི་དང་པོ་དེ་བོད་མི་ན་གཞོན་རྣམས་ཀྱི་ནང་ནས་གོ་ཆོད་པ་དེ་ངའི་བསམ་ཚུལ་བྱས་ན་རྨང་གཞི་དང་པོ་དེ་ག་རེ་ཚུགས་དགོས་ཀྱི་འདུག་གམ་ཟེར་ན།ཤེས་ཡོན་ཚོགས་ཆུང་ཞིག་ངེས་པར་འཛུགས་དགོས་ཀྱི་འདུག་བསམ་གྱི་འདུག།ཤེས་ཡོན་ཞིབ་འཇུག་ཚོགས་ཆུང་ཚུགས་རྒྱུ་དེའི་ནང་ལ།ཚོགས་པ་གང་འདྲ་ཞིག་འཛུལ་ཞུགས་བྱེད་དགོས་ཀྱི་ཡོད་ན་ཡང༌།ཆ་རྐྱེན་དང་པོ་དེར་ཆོས་ལུགས་དང༌།ཆོལ་ཁ།ལུང་ཚན།ཆབ་སྲིད་དང་ཕྱོགས་གཏོགས་ཀྱི་དྲི་མ་དེ་རྩ་བ་ཉིད་ནས་མ་འཁྱེར་བ་བཟོ་དགོས་པ་དེ་ང་ཚོས་དོན་ཚན་དང་པོ་ཁོ་རང་དཔེར་ན།གང་ཞིག་གསེར་གྱི་རི་ལ་གནས་བཅས་ན།།དེ་ཡི་འདབ་ཆགས་ཐམས་ཅད་གསེར་དུ་འགྱུར།།ཞེས་གསུངས་པ་ནང་བཞིན།དང་པོ་ནས་དེ་འདྲ་མེད་པ་གཅིག་བཟོ་དགོས་པ་དེ་གལ་ཆེན་པོ་ཞེ་དྲགས་བརྩི་དགོས་ཀྱི་འདུག་ཅེས་ཞུ་རྒྱུ་ཡིན།ཤེས་ཡོན་ཞིབ་འཇུག་ཚོགས་ཆུང་བཙུགས་པ་ཡིན་ན།ང་ཚོས་ཕྱག་ལས་དང་པོ་འགོ་འཛུགས་དུས་ནས་གཙང་ཙམ་བྱེད་དགོས་རྒྱུ་དེ་གལ་ཆེན་པོ་མཐོང་གི་འདུག། ཆ་རྐྱེན་གཉིས་པ་དེ་ཚོགས་ཆུང་དེའི་ནང་ལ་ཤེས་ཚད་ཏག་ཏག་བསྡད་མཁན་ཞིག་དགོས།ང་ཚོའི་ཤེས་ཡོན་པ་གཅིག་དང་གཅིག་ཟེར་བ་དང༌།རྩོམ་པ་པོ་གཅིག་དང་གཅིག་ཟེར་བ་དང༌།མཁས་པ་གཅིག་དང་གཅིག་ཟེར་བ།འཛིན་སྐྱོང་པ་གཅིག་དང་གཅིག་ཟེར་བ།ཀཽསི་གཅིག་གཅིག་དང༌།རེག་ཊར་གཅིག་གཅིག་ཟེར་བའི་རྒྱུ་མཚན་ལ་ང་ཚོས་འཆར་ཅན་བཞིན་འགྲོ་བསྡད་པ་མ་ཡིན་པར།ཁ་ཡོད་ལག་ཡོད་ཀྱི་དབྱིན་ཇི་ལྟ་བུ་ཡིན་དབྱིན་ཇིའི་ཤེས་ཚད་ཏག་ཏག་བསྡད་པ།དེ་འདྲ་ཡོད་པའི་དཔང་རྟགས་ཁུངས་བཙན་ཡོད་པ།བོད་ཡིག་ཡིན་ན་བོད་ཡིག་ཁུངས་འཕེར་ཡོད་མཁན།དེའི་ནང་གསེས་རྩོམ་རིགས་ཡིན་ཡང་རེད།ལོ་རྒྱུས་ཡིན་ན་ཡང་རེད་གང་ལྟར་བོད་པའི་རིག་གཞུང་དང་འབྲེལ་བའི་ཤེས་རིག་གང་གི་ཐོག་ནས་ཡིན་ན་ཡང་གང་ས་ཅི་ཐད་ནས་གདེང་འཁེལ་བ་ཞིག་ངེས་པར་དུ་དགོས་ཀྱི་འདུག།དེ་རྣམས་ཆ་ཚང་གི་ཐོག་ལ་ཉམས་མྱོང་དགོས་ཀྱི་འདུག།དེ་རིང་ཁ་སང་ང་ཚོའི་ཤེས་ཚད་ཡོད་མཁན་ཚོའི་ཐོག་ལ་ཉམས་མྱོང་མེད་པའི་རྐྱེན་གྱིས་ལྷག་བསམ་ཆེ་དྲགས།ཤེས་ཡོན་ཆེ་དྲགས།ཉམས་མྱོང་ཆུང་དྲགས་སྟབས།གོམ་པ་སྤོ་སྟངས་ཐལ་ཆེ་དྲགས་ནས་གཡང་ལ་ཟགས་པ་དེ་འདྲ་ཁག་ཁ་ཤས་ཡོད་པ་རེད།ད་ལྟ་ནས་དེ་འདྲ་མ་ཟགས་པ་བྱ་རྒྱུའི་ཆེད་དུ་ཉམས་མྱོང་གི་ཆ་རྐྱེན་གཞི་ལ་བཞག་པའི་ཐོག་ནས།ཤེས་ཡོན་ཚོགས་ཆུང་གི་ནང་ལ་ཚོགས་མི་གྲངས་ཚད་ག་ཚོད་ག་ཚོད་དགོས་མིན།དེ་གལ་སྲིད་ད་ལྟ་དེ་འདྲ་ལྟ་བུ་ཞིག་བཟོས་ན་སྐྱབས་རྗེ་མཁས་དབང་ཟམ་གདོང་རིན་པོ་ཆེ་ཞལ་བཞུགས་ཡོད་པ་རེད།ཁོང་རྒྱ་གར་གྱི་མཐོ་རིམ་སློབ་གྲྭ་མང་པོ་ཞིག་གི་ནང་ལ་འགན་འཛིན་གནང་གི་ཡོད་པ་རེད།སློབ་སྟོན་པ་གནང་གི་ཡོད་པ་རེད།དེར་བརྟེན་ང་ཚོས་གོ་སྐབས་གང་འདྲ་ཞིག་བྱེད་དགོས་མིན།བཀའ་འདྲི་གང་འདྲ་ཞིག་ཞུས་པ་ཡིན་ན་ཡང་ད་ལྟ་ཞུ་ས་ཡོད་པ་ཞིག་རེད།མ་འོངས་པའི་ཤེས་ཡོན་ཚགས་ཚུད་ཀྱི་ཆེད་དུ་འཆར་གཞི་དང་པོ་དེ་དེ་བཟོ་དགོས་ཀྱི་ཡོད་པ་རེད་བསམ་གྱི་འདུག འཆར་གཞི་གཉིས་པ་དེ།ཚོགས་ཆུང་དེའི་ལམ་སྟོན་གྱི་འོག་ནས་ཤེས་རིག་ལས་ཁུངས་ཀྱིས་ཚོགས་འདུ་ཚོགས་རྒྱུ་དང༌།ལག་ལེན་བསྟར་དགོས་པ།ཟབ་སྦྱོང་ཚོགས་དགོས་པ་སོགས་ག་རེ་བྱེད་དགོས་ཀྱི་ཡོད་པ་ཡིན་ན་ཡང་ཚོགས་ཆུང་དེའི་ལམ་སྟོན་གྱི་འོག་ལ་ཤེས་རིག་ནས་གོ་སྒྲིག་གནང་དགོས་པ་རེད་བསམ་གྱི་འདུག།གོ་སྒྲིག་གནང་ནས་ཕྱག་ལས་ག་རེ་བྱ་རྒྱུའི་ཐོག་ནས་ཟབ་སྦྱོང་སྤྲོད་རྒྱུ་རེད།དེ་བཞིན་གཟིགས་ཞིབ་བྱ་རྒྱུ་གཉིས་དགོས་པ་རེད།དང་པོ་ཟབ་སྦྱོང་སྤྲོད་རྒྱུའི་ཐོག་ལ།ཆོས་ཀྱི་ཟབ་སྦྱོང༌།ལོ་རྒྱུས་ཀྱི་ཟབ་སྦྱོང༌།ཆབ་སྲིད་ཀྱི་ཟབ་སྦྱོང༌།གཙང་སྦྲའི་ཟབ་སྦྱོང༌།བཟའ་ཆའི་གཟབ་སྦྱོང༌།ཟབ་སྦྱོང་བྱ་རྒྱུ་དེ་ཚོ་ཉི་མ་ནས་ཉི་མ་དང་ཟླ་བ་ནས་ཟླ་བ་ཆེད་འཛུགས་ཚོགས་ཆུང་དེའི་ཐོག་ནས་བསྐྱར་ཞིབ་ཡོང་རྒྱུ་དང་ཟླ་བ་ཟླ་བའི་ཐོག་ནས་ཉི་མ་ཉི་མར་ག་རེ་བྱེད་དགོས་ཀྱི་ཡོད་མེད་ཆོས་ལུགས་ཆེད་ལས་མཁས་པ་གདན་ཞུ་བྱ་རྒྱུ་དང༌།ཆོས་ལུགས་ཆེད་ལས་མཁས་པ་གདན་ཞུ་བྱ་རྒྱུ་དེ་ཡང་ཕྱོགས་དང་རིས་སུ་མ་ཕྱེས་པའི་མཁས་པ་གདན་འདྲེན་ཞུ་རྒྱུ་དང༌།ཕྱོགས་དང་རིས་སུ་མ་ཕྱེས་པའི་ཆོས་ལུགས་མཁས་པ་ཙམ་མ་ཟད་པར།དུས་རབས་ཀྱི་འགྲོ་སྟངས་དང་སྐད་ཡིག་གི་ཐོག་ནས་མང་ཚོགས་དང་སློབ་ཕྲུག་ཚོར་མར་གོ་བརྡ་སྤྲོད་ཐུབ་མཁན།གོ་བརྡ་སྤྲོད་རྒྱུ་དེ་ཡང་གཞི་རྩའི་ཆོས་ལུགས་ཡིན་པ་ལ་དུས་རབས་ཀྱི་འགྲོ་སྟངས་དང་མཐུན་པའི་སློབ་གསོ་སྤྲོད་ཐུབ་མཁན་གྱི་མཁས་པ།དེ་ངས་སྔོན་མ་གྲོས་ཚོགས་ཀྱི་ནང་ལ་ཡང་བཀའ་མོལ་གཅིག་ཞུས་པ་ཡིན་བསམ་པ་གཅིག་དྲན་གྱི་འདུག།མཁས་པ་ཡིན་ན་ཡང་མང་ཚོགས་ཀྱི་བསམ་བློའི་ནང་ལ་མར་གོ་བརྡ་སྤྲོད་ཐུབ་ཀྱི་མེད་པ།སློབ་ཕྲུག་གི་ནང་ལ་མར་གོ་བརྡ་སྤྲོད་ཐུབ་རྒྱུའི་སློབ་སྟངས་ཤིག་ཤེས་ཀྱི་མེད་པ་ཡིན་ན་དུས་ནས་དུས་སུ་དེ་འདྲ་གནང་བ་ཡིན་ན་ཆོས་ལུགས་མཐར་ཕྱིན་པ་ཞིག་གང་ཡང་ཡོང་གི་མ་རེད།འོན་ཀྱང་བག་ཆགས་ཤིག་གཏན་ཏན་བཞག་ཐུབ་ཀྱི་རེད།ལོ་རྒྱུས་དང༌།ཆབ་སྲིད་དང༌།རྩོམ་རིགས་དེ་རྣམས་ཀྱི་ཐོག་དེ་ག་རང་རིགས་འགྲེ་ནས་ཟབ་སྦྱོང་སྤྲོད་མཁན་གྱི་མི་དེ་ལག་ཁྱེར་གྱི་ཐོག་ནས་ཡིད་ཆེས་བྱས་པ་ཙམ་མ་ཡིན་པར།ཤེས་ཚད་ཀྱི་ཐོག་ནས་མི་ལ་མར་ཤོད་དུས་གོ་བརྡ་སྤྲོད་ཐུབ་མཁན་གྱི་མི་ཞིག་དགོས་པའི་ཟབ་སྦྱོང་གོ་སྒྲིག་དགོས་ཀྱི་འདུགཟབ་སྦྱོང་སྤྲོད་མཁན་གྱི་མི་སྣ་དེ་ཡང་ཆེད་འཛུགས་ཚོགས་ཆུང་དེ་རང་གིས་ལམ་སྟོན་གྱི་འོག་ནས།དེ་འདྲའི་ཉམས་མྱོང་དེ་སྐྱབས་རྗེ་ཟམ་གདོང་རིན་པོ་ཆེས་མཁྱེན་གྱི་ཡོད་པ་རེད་ལ།ཝ་ར་ཎ་སིནས་དགེ་རྒན་འོས་སྦྱོང་ཚོར་མཁས་པ་མང་པོ་གདན་འདྲེན་ཞུས་ནས་ཟབ་སྦྱོང་སྤྲོད་བཞིན་པ་རེད།ཟབ་སྦྱོང་སྤྲོད་མཁན་དེ་ཚོ་རྒྱ་གར་གྱི་ནང་གི་མཁས་པ་ཡིན་དགོས་པ་མ་རེད།ཕྱི་རྒྱལ་ཁག་ཏུ་ཡོད་པའི་མཁས་པ་དེ་ཚོ་ཆེད་དུ་མངགས་ནས་ང་ཚོ་མགྲོན་བརྡ་བཏང༌།གདན་འདྲེན་ཞུ་མ་ཐུབ་པ་ཡིན་ན་ཡང་བཙན་བྱོལ་ནང་ལ་ཕེབས་ཡོང་དུས་ང་ཚོས་ཧ་གོ་བ་བྱས་ནས་སྐབས་དང་དུས་ལ་བསྟུན་ནས་སློབ་གྲྭ་ཁག་གི་ནང་ཟབ་སྦྱོང་སྤྲོད་རྒྱུ་དང༌།གསུང་བཤད་གནང་རྒྱུའི་གོ་སྒྲིག་བྱ་རྒྱུ་དེ་གལ་ཆེན་པོ་རེད་བསམ་གྱི་འདུག། དེ་ནས་དེ་རིང་གི་བརྗོད་གཞི་གཉིས་པ་དེ།རིགས་གཅིག་རྐང་འཛིན་གང་མང་བསྐྱེད་སྲིང་ཐུབ་པ་ཞེས་འདུག།དེ་གྲོས་ཚོགས་ནང་ལ་ཞུ་མ་མྱོང་བ་མ་རེད།གྲོས་ཚོགས་ཀྱི་ནང་ལ་ཞུ་མྱོང་བ་རེད།ཐེངས་རྗེས་མ་ནས་ཡང་ནས་ཡང་དུ་ཡང་ནས་ཡང་དུ་ཞུ་རྒྱུའི་རེ་བ་དེ་རྫོགས་པ་རེད།ཡིན་ན་ཡང་དེ་རིང་ང་ཚོ་འདིར་ཡང་བསྐྱར་ནང་མོལ་རང་བྱས་ནས་གནང་རོགས་གསུངས་སྟབས།མི་ཚང་ཟེར་བ་དེའི་ནང་ལ་ཞོགས་པ་རྒྱག་རེས་རྒྱག་གི་རེད།དགོང་དྲོ་གད་མོ་བགད་ཀྱི་རེད།དེ་ལ་ཧ་ལས་རྒྱུ་གང་ཡང་ཡོད་པ་མ་རེད།དེར་བརྟེན་སྐབས་སྐབས་སུ་ཁོང་ཁྲོ་ལངས་པ་དེ་འདྲ་ཡོང་གི་འདུགཡིན་ན་ཡང་ང་ཚོ་ནང་གི་བོད་བསྟན་པ་ཆབ་སྲིད་ཀྱི་དོན་དུ་རེད།ཧ་ལས་རྒྱུ་གང་ཡང་ཡོད་པ་མ་རེད།ཁོ་ཁོང་ཁྲོ་ལངས་པར་ཧ་ལས་རྒྱུ་ཡོད་པ་མ་རེད།བོད་བསྟན་པ་རང་གི་དོན་དུ་ཁོང་ཁྲོ་ལངས་པ་རེད་མ་གཏོགས་སྒེར་གྱི་དོན་དུ་ཁོང་ཁྲོ་ལངས་པ་དེ་འདྲ་མེད།རིགས་གཅིག་རྐང་འཛིན་འགོ་བཙུགས་ནས་ལོ་ག་ཚོད་ཕྱིན་ཡོད་མེད་མི་ཤེས།གོ་ཐོས་ལྟར་ན་ལོ་བདུན་བརྒྱད་ཕྱིན་པ་རེད་ཟེར་གྱིན་འདུག།དེའི་ནང་ནས་རིགས་གཅིག་རྐང་འཛིན་གྱི་གྲུབ་འབྲས་ཐོན་པ་ག་ཚོད་ཡོད་མེད་དེ་ད་ལྟ་ངས་ཤེས་ཀྱི་མེད།། དེ་ཚོའི་སྐོར་ལ་དམིགས་བསལ་གྱི་ཚོར་བ་ཤུགས་ཆེན་པོ་ཡོད་མཁན་ཞིག་ཡིན།རྒྱུ་མཚན་ག་པར་ཐུག་གི་ཡོད་དམ་ཟེར་ན།དཔེར་ན་ད་ལྟ་རྒྱ་ནག་གི་ཀྲང་ཅིན་ལིན་གྱིས་སྐུ་ཚབ་ཚོགས་པ་ཚོ་དང་འབྲེལ་བའི་ཀྲང་ཅིའི་ལིན་གྱིས་གཏམ་གླེང་བྱས་པ་དེའི་ནང་ལ།ཏཱ་ལའི་རུ་ཚོགས་ཀྱིས་ཆ་རྐྱེན་དང་པོ་ཁོ་རང་ཁྱེར་ནས་ཡོང་རྒྱུ་དེ་ལོ་རྒྱུས་ཀྱི་ཐོག་ནས་བོད་དེ་རང་བཙན་ཡིན་ཟེར་བ་དེ་ལབ་ཡོད་པ་རེད།འཛམ་བུ་གླིང་འདིའི་སྒང་ལ་ལོ་རྒྱུས་གཏིང་ཟབ་པོ་དང་རྒྱ་ཆེན་པོ་ཞེ་པོ་ཡིན་དགོས་པ་མ་རེད།ལོ་རྒྱུས་ཤེས་མཁན་ཞིག་ཡིན་ན་བོད་དེ་རྒྱ་ནག་གི་ཆ་ཤས་ཡིན་པ་གསལ་པོ་ཤེས་ཀྱི་རེད་ཅེས་དེ་འདྲ་ལན་བརྒྱབས་ཡོད་པ་རེད།ཕྱི་རྒྱལ་རྒྱལ་ཁབ་ཁག་གི་ནང་ལ་བོད་རིག་པའི་ཟེར་བའི་སྡེ་ཚན་མང་དྲགས་ན་མ་གཏོགས་ཉུང་དྲགས་ཡོད་པ་མ་རེད།བོད་ཀྱི་རིག་པའི་སྡེ་ཚན་ཁག་ཁ་ཤས་ཀྱི་ནང་ལ་བོད་ཀྱི་ལོ་རྒྱུས་ཡིག་ཆ་སློབ་མཁན་ཡོད་པ་རེད།ལོ་རྒྱུས་སློབ་མཁན་གྱི་མི་སྣ་དེ་རྣམས་བོད་སྤྱི་ཚོགས་ཚན་རིག་ཁང་དང༌།བོད་ལྗོངས་སློབ་གྲྭ་ཆེན་མོ་ཐོན་ཚར་མཁན་དེ་འདྲའི་ནང་ནས་གདན་འདྲེན་ཞུས་པ་མང་པ་རེད།ཁོང་རྣམས་ཀྱིས་ལོ་རྒྱུས་བསླབ་དུས་རྒྱ་ནག་གི་བོད་ཀྱི་ལོ་རྒྱུས་ཡིག་ཆ་གཞིར་བཟུང་གིས་བསླབ་ཡོང་དུས་ལོ་རྒྱུས་ཐོག་བོད་དེ་རྒྱ་ནག་གི་ཆ་ཤས་ཡིན་པ་གཞིར་བཟུང་ལྟ་བུ་ཆགས་ཡོང་གི་ཡོད་པ་རེད།དེ་ཉན་མཁན་དེ་རྣམས་པིའི་ཨའིཆེ་ཌེ་P H Dབཅད་དུས་དེབ་ཆེན་པོ་དེ་བྲིས་ཡོང་དུས་སོ་སོའི་དགེ་རྒན་གྱིས་ག་རེ་བསླབ་པ་དེ་གཞིར་བཟུང་བྱས་ནས་བྲིས་ཡོང་གི་ཡོད་པ་རེད།དེར་བརྟེན་དེབ་མང་པོ་ཞིག་གི་ནང་ལ་ཧ་ལམ་བོད་དེ་རྒྱ་ནག་གི་ཆ་ཤས་ཡིན་པ་ལྟ་བུ་ཆགས་བསྡད་ཡོད་པ་རེད།ཁོང་རྣམས་ཀྱིས་བྲིས་པའི་དེབ་དེ་མཁས་པ་ཆེན་པོ་ཞིག་གིས་བྲིས་པའི་དེབ་ཆགས་འགྲོ་གི་ཡོད་པ་རེད།པིའི་ཨའིཆེ་ཌེ་ཐོན་པ་དེ་ཚོའི་དེབ་རེད།དེབ་དེ་རྣམས་བོད་ཀྱི་སྐོར་ཉམས་ཞིབ་བྱེད་མཁན་ཞིག་སླེབས་སོང་ན།དེབ་དེ་ཚོ་དང་པོ་མཐོང༌།དེ་ཚོ་ཀློག་ཡོང་དུས་ང་ཚོའི་ལྷ་སར་ཞི་བའི་ངོ་རྒོལ་གྱི་དམག་འཁྲུག་དེ་དང་ལོ་རྒྱུས་ཀྱི་དམག་འཁྲུག་དེ་གཉིས་བསྡུར་ན་ལོ་རྒྱུས་ཀྱི་དམག་འཁྲུག་དེ་ཞེ་དྲགས་ཀྱི་ཉེན་ཁ་ཚ་པོ་ཆགས་ཡོང་གི་ཡོད། ྋགོང་ས་སྐྱབས་མགོན་ཆེན་པོའི་གསུང་གི་ནང་ལ།རྒྱ་བོད་ཀྱི་མཐའ་མའི་ཐག་གཅོད་དེ་སུས་བྱེད་ཀྱི་རེད་དམ་ཟེར་ན།ལོ་རྒྱུས་སྨྲ་བའི་མཁས་པ་ཚོས་གནང་གི་རེད་གསུངས་ཡོད་པ་རེད།དེར་བརྟེན།རིགས་གཅིག་རྐང་འཛིན་ཟེར་བ་དེ་ང་ཚོའི་བཙན་བྱོལ་གྱི་ནང་ལ་དོན་བཅུ་དོན་གཉིས་ནས་ལོ་རྒྱུས་སྨྲ་བའི་རིགས་གཅིག་རྐང་འཛིན་ཁག་ཁ་ཤས་ཤིག་དོན་ཡོད་ན།ཕྱི་རྒྱལ་ཁག་གི་ལོ་རྒྱུས་སྨྲ་མཁན་ཚོར་ང་ཚོ་འདི་ཕར་ལ་ལབ་ཆོག་གི་རེད།ཉིས་སྟོང་བཞི་ལ་ཐམས་ཅད་མཁྱེན་པ་རང་ལ་ཞུས་པ་ཡིན།རིགས་གཅིག་རྐང་འཛིན་དེ་ཐོན་དགོས་ཀྱི་རེད།རྒྱལ་རབས་ལོ་རྒྱུས་ཀྱི་རིགས་གཅིག་རྐང་འཛིན་ཐོན་ཐུབ་ན་རྒྱ་ནག་གིས་ཅི་གང་ལབ་མི་ཐུབ་པ་དེ་འདྲ་ང་ཚོ་འདི་ནས་ཕར་བཟོ་ཐུབ་ཀྱི་རེད་བསམ་གྱི་འདུགབཟོ་ཐུབ་ཀྱི་རེད་ཡིན་ན་ཡང་ང་ཚོ་འདི་ནས་ཕར་མི་འགྲོ་མཁན་རག་གི་རེད་དམ།ལོ་རྒྱུས་མཁས་པ་དང་ལོ་རྒྱུས་བཤད་མཁན་མི་དེ་རག་རྒྱུ་བཟོ་ཐུབ་ས་རེད་དམ་གསུངས་སོང༌།དེར་བརྟེན་ང་ཚོ་རིགས་གཅིག་རྐང་འཛིན་ནང་ལོག་ནས་ལོ་རྒྱུས་སྨྲ་བའི་རིགས་གཅིག་རྐང་འཛིན་ཁ་ཤས་ཤིག་བཟོ་ཐུབ་ན་ལས་ཀ་ཆེན་པོ་ཞིག་སྒྲུབ་ཐུབ་པ་རེད་དེ་ངས་རིགས་གཅིག་རྐང་འཛིན་གལ་ཆེན་པོ་ཡིན་པའི་གསལ་བཤད་མདོར་བསྡུས་ཤིག་ཡིན།། དེ་ནས་ང་ཚོའི་རིགས་གཅིག་རྐང་འཛིན་གནང་མཁན་དེ་ཚོར་རྒྱལ་ཁབ་གཞན་དག་ནང་བཞིན་ང་ཚོ་ལ་ཆ་རྐྱེན་ཡོད་པ་མ་རེད།ངོས་ལེན་དེ་ཚོ་དང་འགྲོ་སོང་གཏོང་ཐུབ་རྒྱུ་དེ་ཡང་ཁོར་ཡུག་ཁོ་རང་གི་ཐོག་ནས་ཁག་པོ་ཆགས་ཡོད།ཡིན་ན་ཡང་རིགས་གཅིག་རྐང་འཛིན་ཁག་ཁ་ཤས་ཁ་ཤས་ཝ་ར་ཎ་སི་ཐོན་གྱི་ཡོད་ས་རེད།དེ་མིན་ཁག་ཁ་ཤས་ཁ་ཤས་ཡོད་ས་རེད།དེ་ཚོར་ང་ཞེ་དྲགས་རྒྱུས་མེད།དེ་མ་འོངས་པར་ང་ཚོར་ཆ་རྐྱེན་གྱི་འདང་ན།ད་གིན་སྒང་ལ་ཞུས་པའི་ཤེས་ཡོན་ཆེད་འཛུགས་ཚོགས་ཆུང་དེ་ཡོད་པ་གཞིར་བཞག་གི་ཐོག་ནས་དེའི་སྟངས་འཛིན་དང་དེའི་འགོ་ཁྲིད་ཀྱི་འོག་ནས་ཞིབ་འཇུག་པ་ཚོའི་གླ་ཆ།དཔལ་འབྱོར་གྱི་འགྲོ་གྲོན་དང་འཆར་གཞི་དགོས་ཀྱི་ཡོད་པ་རེད།དེའི་ཐོག་ལ་ཉམས་མྱོང་གང་ཡང་མེད་པ་ཡིན་སྟབས།དེ་བསམ་ཚུལ་ཙམ་ཡིན།གལ་སྲིད་དེ་འདྲ་ཞིག་བཙུགས་ཚར་ན་ང་ཚོ་ཕུན་སུམ་ཚོགས་པ་ཞིག་ཆགས་ཀྱི་རེད་དྲན་གྱི་འདུགགལ་སྲིད་དེ་འདྲ་ཞིག་བཙུགས་ཚར་ན་དེས་མ་འོངས་པར་ཕ་མ་གང་འདྲ་བྱས་ནས་འགྲོ་དགོས་ཀྱི་འདུགད་གིན་ཞུས་པ་ནང་བཞིན་ཆོས་ལུགས་དང༌།ཆོལ་ཁ་དང༌།ལུང་ཚན་དང༌།ཕྱོགས་རིས་དང་འདི་ཚོ་མི་སྣ་ཁོ་རང་དང་འབྲེལ་བ་ཡོད་མཁན་རྐྱང་མ་ཡིན་པའི་ཐོག་ནས་དེ་ཡི་ཐོག་ལ་གཞོན་སྐྱེས་ཚང་མའི་བསམ་བློའི་ཆ་ཤས་མཚོན་མཁན་གྱི་མི་ཡིན་པའི་ཐོག་ནས་དམ་བཅའ་གསལ་པོ་ཡོད་མཁན་དེ་འདྲ་ཡིན་པའི་ཨ་མ་དེ་དགོས་ཀྱི་ཡོད་པ་རེད་དྲན་གྱི་འདུགསློབ་ཁྲིད་གནང་མཁན་གྱི་དགེ་རྒན་གྱི་ངོས་ནས་མཚོན་པ་ཡིན་ན།ཤེས་རྒྱ་ཡངས་པོ་ཡོད་ན་ཕུན་སུམ་ཚོགས་པ་རེད།དེ་མ་མེད་ན་ཡང་གང་ཞིག་རིགས་གཅིག་རྐང་འཛིན་གནང་རྒྱུའི་སློབ་སྦྱོང་སློབ་ཁྲིད་གནང་རྒྱུ་དེའི་ཐོག་ལ་ངེས་པར་དུ་དེའི་ཐོག་ལ་མཁས་པ་ཡིན་མཁན།ཉམས་མྱོང་ཡོད་མཁན་དེ་ཡིན་དགོས་ཀྱི་རེད་དྲན་གྱི་འདུགགལ་སྲིད་ང་ཚོས་སློབ་གྲྭ་དེ་འདྲ་ཞིག་ཟུར་དུ་བཙུགས་མ་ཐུབ་པ་ཡིན་ན།ད་ལྟ་ཡོད་བསྡད་པའི་ས་རཱ་མཐོ་སློབ་དང༌།ཝ་ར་ཎ་སི་མཐོ་སློབ་ཀྱི་ནང་ནས་རིགས་གཅིག་རྐང་འཛིན་གྱི་སྡེ་ཚན་གཅིག་ཟུར་དུ་བཞག་ནས་དེའི་མཐའ་མའི་འཛིན་གྲྭ་ཐོན་སྐབས་པིའི་ཨའིཆེ་ཌེའི་དེབ་བསྟན་རྒྱུ་ཡོད་པ་ཞིག་དང༌།དེའི་ནང་ཆེད་འཛུགས་ཤེས་ཡོན་ཚོགས་ཆུང་ཁོ་རང་གི་སྟངས་འཛིན་གྱི་འོག་ནས་དམིགས་བསལ་ཞིབ་འཇུག་བྱེད་དགོས་ཀྱི་ཡོད་ན།དེ་གཉིས་ཀྱི་ཐོག་ལ་རིགས་གཅིག་རྐང་འཛིན་གྱི་ཚད་ཏག་ཏག་ཡོད་མཁན་ཞིག་ཡོང་ཐུབ་ན་བསམ་པ་ཞིག་ཞུ་རྒྱུ་ཡིན།།
མདོ་རྒྱུད་ལུང་གིས་ཟིན་ཞེས་གྲགས་པ་ཡི། ། ཤེལ་དཀར་ཕྲ་ཚོམ་བསྒྲིགས་པའི་ཞིང་ཁམས་འདི། ། འཇིག་རྟེན་སྲིད་པ་རྒན་པོའི་སྐྱེས་སྐར་དང༌། ། ན་ཚོད་མཉམ་པའི་བདེན་དཔང་ཤིན་ཏུ་མང༌། །ཞེས་ཀྱང་སྨྲས་སོ།།
བཙན་པོ་འདིའི་རིང་ལ་རྒྱ་ནག་ནས་རྩིས་དང་སྨན་དཔྱད་སོགས་ཀྱི་གཙུག་ལག་རིག་གནས་སྤྱན་དྲངས། སྦྲང་དགའ་བོ་དང་རྨུ་དཔུང་རི་བྱ་བའི་གྱད་གཉིས་ཀྱིས་ཞབས་ཏོག་བྱས་ཏེ་ཕུང་གཡག་ཐལ་ཀ་རུ་རིང་བྱ་བའི་བྱང་འབྲོང་སྨྱོན་པ་བསད་ནས་ཤ་རྟ་སྒ་ལ་བཏགས་པ་ལྷུང་བ་ལ་ཚྭ་འགོས་པས་བྲོ་བ་ཚོར་ཏེ་ལན་ཚྭ་ངོ་ཤེས་ནས་ཟས་ཀྱི་ཕུད་དུ་གྱུར་བའི་ལན་ཚྭ་རྙེད་དེ་ཚྭ་ལེན་པའི་སྲོལ་བྱུང་སྐད། མངའ་ཞབས་ཆེ་ཞིང་མངའ་ཐང་རྒྱས་པས་རྒྱལ་ས་ཡང་ཡར་ཀླུང་གཙང་པོའི་བྱང་ཕྱོགས་སུ་སྤོས་ཏེ་མལ་གྲོའི་ཕོ་བྲང་བྱམས་པ་མི་འགྱུར་གླིང་བཞེངས། མཐར་མོན་དུག་ཕུལ་ནས་བཀྲོངས་པར་གྲགས་སོ།།
༡ ཧི་མ་ལའི་རི་རྒྱུད་བསྡུས་མིང་ལ་ཧི་མ་ལ་ཡ་ཞེས་བརྗོད་པ་རེད། ཧི་མ་ལ་ཡ་ནི་ཨེ་ཤེ་ཡའི་རི་རྒྱུད་ཞིག་ཡིན་ཞིང་རྒྱ་གར་དང་བོད་ཀྱི་བར་དུ་གནས་ཤིང་རྒྱ་གར་དང་བོད་ཀྱི་དབྱེ་མཚམས་ཡིན། རི་རྩེ་མཐོ་ཤོས་ནི་ཇོ་མོ་གླང་མ་ཡིན་ལ། མཚོ་ངོས་ལས་སྨི༨༨༤༤ཡོད། ཇོ་མོ་གླང་མ་ནི་འཛམ་གླིང་གི་རི་རྩེ་མཐོ་ཤོས་ཀྱང་ཡིན།
སྡེ་ཚན་འདི་ནས་སྨན་རྫས་ཀྱི་ངོས་འཛིན་ཁ་གསལ་མེད་པ་རྣམས་འོལ་ཚོད་མ་ཡིན་པར་ཁུངས་ཐུབ་འཁྲུངས་དཔེ་འདྲ་མིན་ལ་དཔྱད་བསྡུར་དང༌། བོད་ཕྱི་ནང་སོགས་ཀྱི་མཁས་པར་གོ་བསྡུར་དཔྱད་ཞིབ་བརྒྱུད་ངོས་འཛིན་ཉམས་པ་རྣམས་སླར་གསོ་དང་། ངོས་འཛིན་ཡོད་པ་རྣམས་མི་ཉམས་རྒྱུད་འཛིན་ཡོང་ཆེད་སྔོ་སྨན་དང་ཁྲོག་སྨན་གཙོ་བོར་གྱུར་བའི་སྨན་རྫས་རྣམས་ཀྱི་འཁྲུངས་ཡུལ་དང༌། སྐྱེས་གནས། རོ་ནུས། ཞུ་རྗེས། ངོ་བོ། དབྱིབས་དང་ཁ་དོག་སོགས་ལ་ཞིབ་འཇུག་བྱེད་བཞིན་ཡོད་ལ། དེ་མིན་ཨ་ཡུ་རྦེ་ད་དང་ཡུ་ན་ནི་སོགས་ལུགས་གཞན་གྱི་སྨན་རིགས་དང་དཔྱད་བསྡུར་ཞུ་འོས་རིགས་ལ་དམིགས་བཀར་གྱིས་དབྱེ་ཞིབ་ཀྱིས་དཔེ་རིས་དང་འགྲེལ་པ་གཉིས་ལྡན་གྱི་ཐོག་ནས་ཞིབ་འཇུག་གིས་དེབ་རིགས་དཔེ་སྐྲུན་ཞུས་ཏེ་བོད་སྨན་སློབ་གཉེར་བ་དང༌། ལག་ལེན་པ། ཉམས་ཞིབ་གནང་མཁན་བཅས་ལ་ཕན་ཐོགས་ཡོང་ཐབས་བྱེད་པ་དང་། དེ་བཞིན་སྔོ་སྨན་གྱི་སྤྱིན་ཤོག་གསོག་ཉར། སྨན་ཐང་རིགས་གསར་བཞེངས་བཅས་བྱེད་བཞིན་ཡོད་པ་མ་ཟད། ད་དུང་སྔོ་སྨན་ཁག་ཅིག་སྐྱེ་གནས་དང་མཐུན་པར་འདེབས་ལས་ཀྱང་བྱེད་བཞིན་ཡོད་ལ།ལྷག་པར་དུ་དེང་སྐབས་འཛམ་གླིང་གི་ཡུལ་གྲུ་གང་སར་རང་བྱུང་གི་སྨན་རྫས་ལ་དགའ་ཞེན་དང༌། དོ་སྣང༌། སློབ་སྦྱོང་བྱེད་མཁན་ཇེ་མང་དུ་འགྲོ་བཞིན་པ་མ་ཟད། དེང་དུས་ཚན་རིག་པས་བོད་ཀྱི་སྨན་རྫས་ལ་ཉམས་ཞིབ་གནང་བཞིན་པར་གཞོགས་འདེགས་དང་ཚན་རིག་ཐོག་ནས་ཁུངས་བསྐྱེལ་ར་སྤྲོད་ཐུབ་ན་སྔར་བས་བོད་སྨན་དར་ཁྱབ་ཡོང་རྒྱུར་གོམ་སྟབས་མྱུར་བ་དང༌། ཀུན་གྱིས་ཁས་ལེན་ཐུབ་པའི་གསོ་རིག་གི་གཞུང་ལུགས་ཤིག་ཡོང་ཐབས་ཀྱི་ལས་དོན་ལ་སོགས་པར་འབད་བརྩོན་བྱེད་བཞིན་ཡོད།
ཕྱི་ལོ་ ༡༩༤༨ ལོར་ ཟླ་ ༡ ཚེས་ ༣༡ ཉིན་ཧོང་ཀོང་དང་ཤང་གྷའི་བརྒྱུད་སྐུ་ཚབ་རྣམས་ནན་ཅིང་ལ་འབྱོར། རྒྱ་ནག་གི་ཅང་ཇེ་ཧྲིས་གཙོས་རྒྱ་ནག་གི་དཔོན་རིགས་ཁག་མང་པོ་ཞིག་མཉམ་དུ་ཐུགས་འཕྲད་གནང༌། རྒྱ་མིས་བོད་པས་ཕྱི་རྒྱལ་དང་འབྲེལ་བ་བྱས་པ་ཡིན་ན་རྒྱ་ནག་གིས་བོད་ཐོག་བཟུང་བའི་སྲིད་བྱུས་ལ་འགལ་རྐྱེན་བཟོ་བའི་ཉེན་ཁ་ཡོད་པར་མཐོང་སྟེ། རྒྱ་མིས་བོད་ཀྱི་སྐུ་ཚབ་རྣམས་ཨ་རི་དང་དབྱིན་ཡུལ་སོགས་ཕྱི་རྒྱལ་ཁག་ཏུ་བསྐྱོད་རྒྱུར་འགོག་ཐབས་བྱས་ཤིང། རྒྱ་ནག་གི་ལག་འཁྱེར་ཐོག་ནས་འགྲོ་དགོས་རྒྱུའི་སྐུལ་མ་བྱས་ཡོད་ཀྱང་སྐུ་ཚབ་རྣམ་པས་གསན་འཇོག་གནང་མེད།
དགྱེ་ནས་མ་བསྡད་དཔྲལ་རིས་ས་ལ་དྲུད།། དགོད་ནས་མ་འཛུམ་མཆི་མས་གདོང་རིས་བརླན།། སྒེག་ནས་མ་འགྱིངས་ཐལ་མོ་སྙིང་ལ་བཀྲམས།། ལྷོད་ནས་མ་འདུག་རིག་པ་རྩད་ཀྱིས་བསྒྲིམས༎
ཁྱིམ་འཛིན་རྒན་མོ་ཨ་མ་གཡུ་སྒྲོན་གྱིས་ཁྱིམ་ཐབ་ཀྱི་བྱ་བ་རྩག་རྩིག་མང་བོ་ཞིག་བྱས་ཟིན་པའི་རྗེས་སུ་ཅུང་ངལ་གསོ་བའི་ཆེད་དུ་གདན་གྱི་ཟུར་དུ་བསྡད་དེ། དྲ་མའི་ནང་ནས་མདུན་གྱི་མེ་ཏོག་ལྡུམ་ར་ཆུང་ཆུང་ཡིད་དུ་འོང་བ་ཞིག་ཡོད་པ་དེའི་ནང་གི་མེ་ཏོག་སྣ་ཚོགས་ལ་ལྟད་མོ་བལྟས་ནས་སྡོད་སྐབས་དྲ་མའི་གཡས་ཟུར་གྱི་ས་ཐོག་ཏུ་གནས་པའི་མེ་ཏོག་ཧ་ལོ་དཀར་པོ་དེས་བྱ་རྨྱང་ཞིག་བྱས་ནས། ཨ་ཙི། དེ་རིང་ཡང་གནམ་གཤིས་ཧ་ཅང་ཡག་པོ་འདུག ། ཉི་མ་ནི་ཤར་རི་ནས་ཐག་རྒྱང་གང་ཙམ་གྱི་སར་སླེབས་ཀྱང་ཨ་མ་གཡུ་སྒྲོན་ད་དུང་ཆུ་སྦྲེང་བར་མི་ཡོང་བ་གང་ཡིན་ནམ་ཞེས་ལབ་པ་ཐོས་ནས་ཨ་མ་གཡུ་སྒྲོན་ནི་ཡ་མཚན་དང་ཧ་ལས་ཀྱིས་ལག་པས་མིག་ཕུར་ཙམ་བྱས་ཏེ་རྣ་བ་ཕྱི་ལ་ཕྱོགས་ནས་ཉན་ནས། ཧ་ལོ་དཀར་པོའི་འགྲམ་དུ་ཤེལ་གྱི་བུམ་པ་ཞིག་ཏུ་བཏབ་པའི་སེ་བའི་མེ་ཏོག་སེར་པོ་དེས་མགོ་བོ་གཡུགས་ཙམ་བྱས་ནས་ཧ་ལོ་གཟུགས་བཟང་ཚུར་ལ་གསོན་དང་། ཁྱེད་ནི་གཉིད་ལ་དགའ་བས་མ་ཚོར་བ་མ་གཏོགས་ཨ་མ་གཡུ་སྒྲོན་ནི་རྣམ་ཀུན་དང་འདྲ་བར་ཉི་མ་མ་ཤར་གོང་ནས་ལྡུམ་རའི་མེ་ཏོག་ཚང་མར་ཆུ་ཐེངས་གཅིག་སྦྲེངས་ཟིན་ཞེས་སྨྲས་པས། བུང་བ་དང་ཕྱེ་མ་ལེབ་ཀྱི་ཚོགས་ཀྱག་རབ་རི་འཁོར་བའིི་དཔལ་ལ་མིག་ཚ་བ་དང་། ཡིད་མ་རངས་ལ། ད་ལན་འདོད་པར་མི་འགྲོ་བའི་གཏམ་དེ་ལྟ་བུ་བརྗོད་པ་ཐོས་མ་ཐག་ཏུ་ཧ་ལོའི་ལོ་མ་རྣམས་ཟིང་ཟིང་དུ་ལངས་ཤིང་། མེ་ཏོག་གི་འདབ་མ་ནི་སྨུག་པོར་གྱུར་ནས་སྐད་གསེང་མཐོན་པོས། སེ་བ་སེར་ཆུང་ལྐོག་མདའ་མ་འཕེན་ཨང་། །རྐྱེན་གཅིག་མེད་པར་ན་ཚ་ག་ནས་ལངས། །མེ་གཅིག་མེད་པར་དུ་བ་ག་ནས་ཐོན། །ཁྱེད་ཀྱིས་ང་ལ་ཟུར་ཟ་བྱེད་པ་ནི། །བློ་ཆུང་ཕྲག་དོག་ལངས་པའི་རྟགས་མཚན་རེད། །ང་རྒྱལ་ཞེ་སྡང་ཅི་ཙམ་བྱས་གྱུར་ཀྱང་། །མཛེས་ལྡན་ཧ་ལོའི་མཛངས་ཡོན་འཕྲོག་མི་ཐུབ། །ཕྲ་ལ་རིང་ཞིང་དཔྱད་པ་བཟང་བ་ཡི། །གཟུགས་པོ་འདི་ནི་ཙ་རིའི་སྨྱུག་མ་འདྲ། །ཡངས་ཤིང་རྒྱས་པའི་ལོ་མ་སྔོ་ལྗང་འདི། །དབང་ཆེན་དཔོན་པའི་གདུགས་ཀྱི་མཚོན་བྱེད་ཡིན། །དཀར་མདངས་འཕྲོ་བའི་ཧ་ལོའོ་མེ་ཏོག་ནི། །ཀུན་གྱི་ཡིད་དབང་འགུགས་པའི་ལྕགས་ཀྱུ་ཡིན། །ལྡུམ་ར་འདི་ན་ཧ་ལོ་མེད་གྱུར་ན། །མེ་ཏོག་ལྡུམ་རའི་མིང་ནི་ག་ལ་ཐོབ། །བུ་ལྟར་གཅེས་པའི་གསོ་སྐྱོང་སུ་ལ་བྱེད། །རྐང་དྲུག་བུང་བའི་ཚོགས་རྣམས་སུ་ལ་འཁོར། །ཁྱེད་དང་འདྲ་བའི་རྩྭ་སྙིགས་མང་སྐྱེས་ཀྱང་། །མཛེས་ལྡན་ཧ་ལོར་འགྲན་ཟླ་ག་ལ་ཐུབ། །སེ་བ་སེར་རིལ་སྡུག་ཚོད་ཟིན་པ་དགའ། །རང་གི་མདོག་ལ་རང་གིས་ལྟད་མོ་ལྟོས། །འདབ་མ་སེར་བོ་སེར་མདངས་མ་ཡིན་གྱི། །ལོ་གསུམ་མཁྲིས་ནད་ན་བའི་གདོང་གཤིས་རེད། །གཟུགས་ཆུང་གཏེ་བོ་ཁྲུ་གང་མ་ལོན་པ། །ཟས་ཀྱི་བཅུད་རྫས་མ་ཞུའི་མཚོན་རྟགས་རེད། །ལུས་པོ་ཡོངས་རྫོགས་ཚེར་མས་ཁེངས་པ་ནི། །སྡུག་སེམས་དུག་ལྟར་གནག་པའི་རང་རྟགས་རེད། །ས་འདིར་དཔྱིད་ཀྱི་རྣམ་པ་མངོན་པ་ནི། །ཧ་ལོའི་དཔལ་ཡོན་རབ་ཏུ་མཚར་བས་ཡིན། །ཅུང་ཟད་གཉིད་ལ་དགའ་བའི་གོམས་གཤིས་ལ། །འོས་མིན་དམའ་འབེབས་བྱེད་པ་ཧམ་པ་ཆེ། ། ཧ་ལོ་དཀར་པོས་སྐད་གསེང་མཐོན་པོས་སྒྲོགས་པའི་མཚམས་འདིར་དྲ་མའི་ནང་དུ་ཁ་ཕྱེད་ཙམ་གདངས་ཤིང་འདྲེན་བྱེད་ཟུང་ཅེ་རེར་ཀླན་ཀའི་ཚིག་ལ་ཡ་མཚན་ཧ་ལས་ཀྱིས་རྣ་བས་བཅུད་དུ་འཛིན་བཞིན་པར་གནས་པའི་ཨ་མ་གཡུ་སྒྲོན་འདི་སྙམ་དུ་བསམས་སོ། ། ངའི་ལྡུམ་ར་འདི་ནི་མེ་ཏོག་རྣམས་གྲངས་མང་ཞིང་ཚོས་མདོག་བཀྲ་བས་མིས་སྨོན་རང་སྐྱིད་ཀྱི་དགའ་ཚལ་ཞིག་ཡིན་ཞིང། དེེ་ལྟ་བུའི་སྤྲོ་སྐྱིད་ཀྱི་སྣང་བ་ཚོར་བ་ནི་ཚོན་མདངས་བཀྲ་ལ་དྲི་ཞིམ་འཐུལ་བའི་མེ་ཏོག་འདྲ་མིན་སྣ་ཚོགས་ཀྱིས་རང་རང་སོ་སོའི་མཛངས་ཡོན་ཀྱི་ཁྱད་ཆོས་མ་ལུས་སྟོན་པས་གཞི་ནས་ཀུན་གྱི་ཡིད་དབང་འཕྲོག་པ་ལས་ད་ལྟ་ཧ་ལོས་བཤད་པ་བཞིན་ཧ་ལོ་ཁོ་ནའི་མཛེས་ཡོན་གྱིས་གཞི་ནས་རྐྱེ་རྒུའི་སེམས་ལ་དགའ་བ་གཏད་པ་ནི་མ་ཡིན་མོད། དུས་དང་རྣམ་པ་ཀུན་ཏུ་ངས་མརེ་ཏོག་ཡོངས་ལ་ཉེ་དགའ་ཕྱོགས་རེ་མེད་པར་གཅིག་མཚུངས་ཀྱི་སྐྱེད་སྲིང་དེ་ལྟ་བུ་དབྱེར་མེད་དུ་བྱས་ཀྱང་ཡིད་དུ་འོང་བའི་མེ་ཏོག་གི་ཁྲོད་དུའང་ལ་ལ་ནི་ཞེ་སྡང་དང་ཆེ་གནོན་དེ་ལྟ་བུ་བྱེད་ཤེས་པའང་དངོས་འབྲེས་ཡ་མཚན་གྱི་རྒྱུ་ཡིན་ཀྱང་། འཇིག་རྟེན་འདི་ན་མི་སྲིད་པ་ནི་མེད། ལྷད་མེད་དུང་ལས་གྲུབ་པའི་དཀར་གསལ་རྒྱ་མཚོའི་མར་གསལ་ལངས་མི་སྡུག་རྣ་བ་རིང་བ་རི་བོང་གི་གྲིབ་མ་འཁོད་པ་ལ་བསམས་ཚེ་མེ་ཏོག་ཧ་ལོ་ཞིག་ལ་ཉེས་སྐྱོན་དེ་ཙམ་ཡོད་པ་ལ་ཡ་མཚན་བྱེད་དགོས་དོན་མི་་འདུག ། འོན་ཀྱང་དེ་རིང་མེ་ཏོག་དབར་ཀྱི་རྩོད་གླེང་འདིས་ང་ཚོ་གང་ཟག་ལའང་གོ་བསྐོན་སློབ་གསོའི་ནུས་པ་ཞིག་འདུག །མེ་ཏོག་གཞན་པ་རྣམས་ཀྱིས་ལྟ་བ་མི་འདྲ་བ་འགའ་ཡང་འཆད་ངེས་པས་མཐའ་མ་བཟང་ངན་གྱི་དབྱེ་མཚམས་ཇི་འདྲ་བ་ཞིག་མ་ཆོད་པར་བློ་མི་བདེ་སྙམ་སྟེ་ཤུགས་རིང་ཞིག་ཕྱུང་ནས་སྔར་བཞིན་གླན་ཀའི་མུ་ལ་ཉན་ནོ། ། དེའི་མཚམས་སུ་སེ་བ་མེ་ཏོག་གི་གཡས་ཕྱོགས་སུ་གནས་པའི་ཧད་ཏྭ་མཚལ་ཀ་དེས་ཡལ་འདབ་རྣམས་སྤྲུག་སྤྲུག་ལན་གསུམ་བྱས་ཏེ་ངག་འཇམ་པོའི་སྒོ་ནས་འདི་སྐས་སྨྲས་སོ། །ཀ་ཡེ་ཧ་ལོ་གཟུགས་བཟང་ཚུར་ལ་གསོན། །ཁ་ཞེ་མེད་པར་སྙིང་གཏམ་ཚིག་གསུམ་ཞུ། །ག་ཞའི་གནས་སུ་མ་འཛིན་དང་ལེན་ཉིད། །ང་ཡི་དྲང་པོའི་གཏམ་ལ་ཆ་འཇོག་མཛོད། །ཅ་ལེ་ཅ་ལེའི་སྐོར་གཏམ་མ་འཆད་པ་ལས། །ཆ་མཁན་རྒད་པོའི་གཏམ་ལྟར་གནད་ཐིག་ལ། །ཇ་ཤིང་འཁྱོག་པོའི་རང་བཞིན་མ་བཟུང་པར། །ཉ་གའི་ཆ་མཚུངས་དྲང་གཏམ་བརྗོད་ན་དགའ། །ཏ་ལེར་གཞན་སེམས་ཕུག་པའི་བརླང་ཚིག་གིས། །ཐ་ཤལ་གཞན་གནོནབྱེད་པའི་ངན་སྤྱོད་དག ། ད་ལམ་ཁྱེད་ལའངས་ཅུང་ཟད་འགོས་འདུག་པས། །ན་ཚའི་འབྱུང་རྐྱེན་བཞིན་དུ་དོར་བར་མཛོད། །པ་ཏྲའི་དབྱིབས་གཟུགས་ཇི་ལྟར་མཛེས་གྱུར་ཀྱང་། །ཕ་ལམ་ལ་སོགས་ཕྲ་ཡིས་མ་བརྒྱན་ན། །བ་མོས་བརྡུངས་པའི་སྟོན་གྱི་མེ་ཏོག་བཞིན། །མ་སྨད་མཛེས་པའི་བཀྲ་མདངས་ག་ལ་མངོན། །ཙ་རིའི་སྨྱུག་མར་ཅ་འདྲི་ཧ་ལོ་ཁྱེད། །ཚ་ཚ་མེ་ལྟར་འབར་བའི་ཕྲག་དོག་གིས། །ཛ་ལང་སྤྱོད་པས་གྲོགས་ལ་བསྟུན་གྱུར་ན། །ཝ་ལེར་འཆར་བའི་ཁྱེད་ཀྱི་མཛེས་སྡུག་ཉསམ། །ཞ་བོའི་གྲོགས་ལ་འཁང་ར་བརྟེན་པ་བཞིན། །ཟ་འོག་གོས་ཀྱི་ཚོན་རིས་ལྟར་མཛེས་པའི། །འ་ཅག་ཡིད་དུ་འོང་བའི་མེ་ཏོག་ལའང། །ཡ་ཡོར་སྐྱེས་པའི་ལོ་མའི་ར་མདའ་དགོས། །ར་ཡིག་གཉིས་པས་ཁེངས་པའི་ལྡུམ་ར་འདིར། །ལ་ལས་གཞན་ལ་ཆེ་གནོན་བྱས་གྱུར་ཏེ། །ཤ་ཚས་བཅིངསས་པའི་མཛའ་གྲོགས་ཡ་གྱལ་ན། །ས་འདིར་ཀུན་གྱིས་སྨོན་པའི་དགའ་ཚལ་ཉམས། །ཧ་ལོ་ཁྱེད་ཀྱིས་དེ་ལྟའི་ལས་བསྒྲུབས་ཚེ། །ཨ་མ་གཡུ་སྒྲོན་ལགས་ཀྱང་སྙིང་རེ་རྗེ། །ཧ་ལོས་བརྩེ་བས་བཅིངས་པའི་བུང་བའི་ཚོགས། །ཨ་ཙི་གདུང་བའི་ཀློང་དུ་མི་ཚོད་དམ། །ཞེས་ཧད་ཏྭ་མཚལ་ཀས་སེམས་ཀྱིས་མ་བཟོད་པར་དེ་ལྟར་བཤད་རྗེས། །ཧ་ལོ་དཀར་པོ་ཁོང་ཁྲོ་སྐྱེས་མེད་དམ་སྙམ་ནས་ཞེད་སྣང་གིས་མགོ་བོ་ཡར་བཏེགས་ཏེ། །ཧ་ལོའི་གདོང་ལ་བལྟས་དུས་ཧ་ལོ་ནི་ང་རྒྱལ་དང་ཁོང་ཁྲོ་ལངས་ཤིང་རང་ཉིད་ལ་ད་བར་ཚོགས་ཡོངས་ཀྱི་མདུན་དུ་སྐད་ཆ་དེ་ལྟ་བུ་བཤད་མཁན་ཡོད་མ་མྱོང་བར་བརྟེན་ཁོང་ཁྲོ་དང་ངོ་ཚ་གཉིས་འཐབ་སྟེ་ཡུད་ཙམ་ཞིག་ཡལ་འདབ་རྣམས་རླུག་གིས་གཡོ་བ་ལྟར་འདར་བ་ལས་ཁ་ནས་སྐད་ཆའང་མ་ཐོན་པར་ལུས། ཧད་ཏྭ་མཙལ་ཀའི་བསམ་པར་མ་གཞི་ཧ་ལོར་སྐྱོན་ཆ་ཆེ་ཙམ་ཞིག་འདུག་པས་ངས་དེ་རྣམས་ཡོ་བསྲང་བྱེད་རེའི་འདུན་པ་བཟང་པོ་བཅངས་ནས། ཤ་ཚའི་སྙིང་གཏམ་བཤད་པ་ཡིན་ཀྱང་ད་ལྟ་ཧ་ལོའི་རྣམ་འགྱུར་ལ་ལྟ་དུས་ཕལ་ཆེར་རང་གི་སྤྱོད་ཚུལ་མི་འགྲིག་པ་རྣམས་མཐོང་ནས་སེམས་པ་སྡུག་པ་དང། ངོ་ཆས་རྐྱེན་པས་སྐད་ཆ་བཤད་མི་ཐུབ་པ་ཡིན་འདུག་ལ། ཧ་ལོའི་གདོང་གཤིས་ནི་ཁྲག་མེད་པ་ལྟར་སྐྱ་ཐེར་ཐེར་བྱེད་པ་དང་། ལུས་པོ་ཡོངས་རྫོགས་འདི་ཙམ་འདར་བའི་ཚུལ་ལ་བལྟས་ན་ཕལ་ཆེར་འགྱོད་སེམས་ཆེན་པོ་བསྐྱེད་དེ་སེམས་སྡུག་དྲག་པོས་མནར་བཞིན་འདུག ། ད་ལྟ་ངའི་གཏམ་དེའང་ཅུང་ཟད་ཚིག་རྣོ་ཐལ་ཆེ་བ་ཡིན་འདུག་པའི་རང་གི་སྤུན་ཟླའི་སེམས་ལ་བསྡུལ་སྔལ་ཆེན་པོ་བཟོས་སོང་བསམ་ཏེ་བློ་ཕམ་བྱུང་ནས་ཧ་ལོའི་སེམས་གསོ་བའིའ་ཆེད་དུ་འདི་སྐད་སྨྲས་སོ། ། གྲོགས་མཆོག་ཧ་ལོ་དཀར་པོ་ལགས། ཁྱེད་ནི་ཤེས་བྱ་ཡངས་པས་མཁྱེན་གསལ་ལྟར་སྔ་རབས་ཀྱི་གཏམ་དུའང། ལེགས་བཤད་བྱིས་པ་དག་ལས་ཀྱང་། །མཁས་པ་རྣམས་ཀྱིས་ཡོངས་སུ་ལེན། །ཞེས་པ་ལྟར་ཤེས་དམན་ངས་ད་ལྟ་ཞུས་པའི་སྙིང་གཏམ་ནང་དུ་གལ་ཏེ་ཕན་ཡོད་ཀྱི་ལེན་ཆ་ཕྲན་བུ་ཡོད་ན་ཁྱེད་ཀྱིས་བླང་དོར་བྱ་བའི་དཔྱད་གཞིར་འཛིན་པ་ལས་འགྱོད་སེམས་ཆེན་པས་སེམས་མི་བདེ་བ་གནང་ན་སྐུ་ཁམས་ལའང་གནོན་སྐྱོན་ཡོང་ངེས་རེད། ང་ནི་ལྷག་བསམ་དཀར་བ་ལས་སྨྲ་བ་མི་མཁས་པ་དང་ཤེས་བྱ་དམན་པས་གལ་ཏེ་གཏམ་གྱི་གླེང་ཕྱོགས་ལ་ཚིག་རྣོ་ཐལ་ཆེ་བ་སོགས་བྱུང་ཡོད་ན་ངའི་ཀུན་ཀློང་བཟང་བོར་དགོངས་ཏེ་དགོངས་པ་མ་འགལ་བ་ཞུ། དེ་ལྟར་བཤད་ནས་ཧ་ལོར་ཟུར་མིག་ཅིག་བལྟས་ཏེ་གཏམ་ལན་ཅུང་སྙན་པ་ཞིག་ཡོང་རེས་བསྒུགས་བསྡད་པར་ཧ་ལོ་ནི་ང་རྒྱལ་གྱིས་ར་བཟི་ལྟར་ལུས་པོ་འཁྱོམས་ཤིང་མིག་རྩ་ཡང་དམར་པོར་གྱུར་ནས་ཡུད་ཙམ་བསྒུགས་ཀྱང་ད་དུང་སྐད་ཆ་མ་ཐོན་པར་བསྡད་འདུག། ། ཧ་ལོར་འཁྲིལ་ཤིང་ལྟར་འཁྱུད་ནས་སྐྱེས་པའི་ཐག་འཁྱུད་མེ་ཏོག་ཅིག་ཡོད་པ་དེའི་བསམ་པར་དེ་རིང་རྩོད་པ་འདིའི་འབྱུང་རྐྱེན་སོགས་ལ་བལྟས་ན་ཧ་ལོ་སྤོབས་པ་ཆེས་དྲགས་པ་དང་རང་གིས་རང་ལ་འུད་བསྟོད་བྱེད་པ་ཚད་ལས་འདས་ཤིང་། གཞན་གྱི་ཡོན་ཏན་ཕྲ་མོ་ཙམ་ཡང་མ་བརྗོད་པར་དམའ་འབེབས་ཁོ་ན་བྱེད་པ་ནི་དངོས་འབྲེལ་མ་རབས་ཀྱི་སྤྱོད་ཚུལ་ཡིན་ན་ཧད་ཧྭ་བདེན་པར་འདུག་ཀྱང། གལ་ཏེ་དྲང་གཏམ་བཤད་ན་ཧ་ལོ་ནི་མི་དགའ་ཐག་ཆོད་རེད། ཧ་ལོས་ང་ཁོ་བའི་གཟུགས་པོར་འཁྱུད་པར་མ་བཅུག་ཚེ་ང་མེ་ཏོག་ནང་གི་རིང་ཤོས་ཀྱི་གྲས་སུ་མི་སླེབས་པ་ནི་གདོན་མི་ཟ། དེ་ལས་དུས་སྐབས་འདི་དང་བསྟུན་ནས་ཧ་ལོར་ཕན་སྐད་ཆ་སྙན་པོ་ཕྲན་ཙམ་བཤད་ན་ང་ནི་ཧ་ལོའི་རྩེ་མོ་བར་འཁྱུད་འཇུག་ངེས་ཡིན་པ་དང་། ཇི་སྲིད་ང་ཧ་ལོ་ལས་ཀྱང་རིང་བ་ཞིག་ཏུ་གྱུར་སྐབས་སུ་ངས་ཧ་ལོའི་ཉེས་སྐྱོན་རྣམས་དམར་རྗེན་དུ་བཏོན་ནས་དགག་པ་བརྒྱབ་ཚེ་ཉེས་སྐྱོན་མེད་པའི་མེ་ཏོག་རིང་ཤོས་དེ་ང་མིན་ན་སུ་ཡིན། ཧ་ཧ། འཐབ་ཇུས་འདི་ནི་ཡང་རྩེ་རེད། བདེན་དོན་སུ་ལ་ཡོད་མེད་འཚོལ་བ་ལས་རང་གི་དོན་དག་འགྲིག་ན་བདེན་དོན་ཆེ་ཤོས་དེ་རེད་བསམས་ནས། ཀྱེ། ཀྱེ། འཇམ་འཇམ་ཧད་ཏྭའི་ངག་ནི་བལ་ལས་འཇམ། །རྩུབ་རྩུབ་གཏིང་གི་ཁོག་པ་རྡོ་ལས་རྩུབ། །སྙན་སྙན་ཚིག་གི་ཡོལ་བས་བསྒྲིབས་བྱས་ནས། །ངན་ངན་སེམས་ཀྱི་དུག་མདའ་འཕེན་པར་བྱེད། །མཛེས་མཛས་ཡིད་དུ་འོང་བའི་སྡུམ་ར་འདིར། །མཐོ་མཐོ་ཚད་དུ་ལོན་པའི་ཧ་ལོ་ཡིས། །ཀྲོང་ཀྲོང་ལུས་པོས་ངལ་བར་མ་འཛེམ་པར། །བྱམས་བྱམས་བརྩེ་བས་བདག་ཅག་གོང་དུ་འདྲེན། །ཚ་ཚ་ཉི་མའི་ངར་གྱིས་མནར་དོགས་ནས། །ཆེས་ཆེར་རྒྱས་པའི་ཧ་ལོའི་ལོ་མ་ཡིས། །བསིལ་བསིལ་གདུགས་ཀྱིས་བུ་ལྟར་འགེབས་པར་བྱེད། །བཟང་བཟང་སྙིང་རྗེས་ཉམ་ཆུང་སྐྱོང་མཛད་པོ། །གང་གང་དྲིན་གྱིས་གསོས་པའི་མེ་ཏོག་གིས། །སྐྱིད་སྐྱིད་ལྡུམ་ར་འདི་ཉིད་ཁེངས་གྱུར་ཏེ། །སྤྲོ་སྤྲོ་དཔྱིད་ཀྱི་དཔལ་ཡོན་རྣམ་པར་བཞད། །ཀྱེ་ཀྱེ་དཔྱོད་ལྡན་ཐམས་ཅད་ཚུལ་འདིར་གཟིགས། །ངལ་ངལ་དུབ་ཀྱིས་ལྡུམ་ར་གཉེར་བ་བོར། །ནག་ནག་ཁོག་བཅངས་ངན་རེངས་དྲེད་པོ་ཡིས། །ཏག་ཏག་ལོག་པར་འཁུ་བར་སྤྲོ་བ་བྱེད། །ལྐུགས་པ་མིན་པ་སྨྱོན་པ་མིན་པ་ལྐུགས། །བཟང་བོར་ངན་བྱེད་གནོད་བྱེད་ངན་པར་བཟང་། །ངན་ཤོར་ལང་ལ་སེམས་ལ་ལང་ཤོར་ངན། །ངན་ཅན་མཁས་ལ་ཁ་མཁས་ཅན་ངན། །ལེགས་པ་སེམས་ལ་འཆར་བ་སེམས་པ་ལེགས། །མཁས་པར་ཁྲམ་མེད་བློ་མེད་ཁྲམ་པར་མཁས། །མཁས་པ་ཀློ་ལས་མི་ལས་ཀློ་བ་མཁས། །ཚུལ་མིན་བྱ་བར་འགོག་འདོམས་མ་བྱས་ན། །ངན་པ་ལང་ཤོར་ཧམ་པ་ཇེ་ཆེར་འགྲོ། །ད་བར་ཞི་འཇགས་སྐྱིད་པའི་ལྡུམ་ར་འདི། །ད་ནི་མི་ངན་འགའ་རེས་དཀྲུག་ཉེན་ཆེ། ། ཞེས་སྨྲས་ནས་ཧ་ལོའི་རྣམ་འགྱུར་ལ་བལྟས་པས་ཧ་ལོ་ནི་རང་ལ་བློ་ཕྱོགས་པའི་སྙན་འཇེབས་གཏམ་གྱི་བདུད་རྩིས་མྱོས་ཏེ་རིམ་བཞིན་རིག་པ་ཇེ་གསལ་དུ་སོང་ཞིང་འདི་ལྟར་བསམས་སོ། །ལ་ཆེན་གཅིག་དང་མ་ཕྲད་ན། །རྟ་ཕོའི་ཤེད་ཤུགས་ག་ནས་ཤེས། །དགྲ་ཆེན་གཅིག་དང་མ་ཕྲད་ན། །རོགས་པ་བློ་རྩ་ག་ནས་མཐོང་། །ད་རེས་ཀླན་ཀའི་མེལོང་ནས། །དགྲ་གྲོགས་སུ་ཡིན་གསལ་པོར་མངོན། །རྣམ་ཀུན་ཐག་འཁྱུད་འདི་ན་སྨྲ་བ་ཉུང་ལ་བཀྲག་མདངས་ཆུང་བས་ངས་སྣང་མེད་དུ་བཏང་བར་མ་ཟད། བདག་གིས་ལུས་པོར་འཁྲིལ་ནས་སྐྱེས་པས་དུས་རྟག་ཏུ་སུན་སྣང་བྱེད་པར་ཐལ། ད་རེས་འཁྲུག་རྩོད་ཀྱི་ཀ་ཤུ་ཁ་ཀ་བརྡར་ཙམ་བྱས་པ་ཙམ་གྱིས་རག་དང་གསེར་གྱི་དབྱེ་བ་གསལ་བོར་ཤེས། ཐག་འཁྱུད་འདི་ནི་བདག་ལ་སྙིང་ཉེ་ཞིང་། ཤ་ཚ་བ། བློ་འགེལ་ཆོག་པའི་གྲོགས་པོ་ཞིག་ཡིན་འདུག་ལ། རྣམ་རིག་བཀྲ་ཞིང་སྨྲ་བ་མཁས་པས་བདེན་པའི་ཚིག་ཉག་ཕྲན་གྱིས་ཕ་རོལ་ཧམ་རྫུན་གྱི་ཕུགས་དེ་ཏ་ལེར་ཕུག་པར་བགྱིས་ཏེ་བདག་གི་སྙིང་ཡང་ཚིམས་པར་གྱུར། ད་ནི་ང་ལ་རམ་ཟླ་ཡང་ཡོད་པས་མེ་ཏོག་ཏེ་པོ་དེ་རྣམས་ཀྱི་སྤོབས་སེམས་བཅག་ནས་གཟུགས་བཟང་ཧ་ལོ་ངས་ཟིལ་གྱིས་མནན་ཏེ་སྐད་ལྡུམ་ར་འདིའི་ནང་དུ་ངས་གང་བྱས་མཛད་པ་དང་། གང་བཤད་ཆོས་ལ་བརྩི་བའི་གོམས་གཤིས་ལེགས་པ་ཞིག་རྒྱུན་འཇགས་པ་མ་བཟོས་ཚེ་གཉོད་ཆུང་ཧད་ཏྭ་ལྟ་བུས་ཀྱང་དེ་འདྲའི་ཧམ་པ་བྱེད་པ་རྒྱ་ཡན་དུ་བཏང་ན་བདག་ཅག་ལྡུམ་ར་འདིའི་གཙུག་རྒྱན་དུ་ག་ལ་འཁོད། གལ་ཏེ་མེ་ཏོག་གཞན་ཀྱི་ཉེས་ཆ་བག་ཙམ་ཡིན་རུང་ཡན་ལག་དང་རྒྱ་སྐྱེད་པར་བྱས་ཏེ་སྐྱོན་མཚང་བྲུས་ནས་ཁོ་བ་ཚོ་ཉེས་སྐྱོན་དང་དྲི་མས་སྦགས་པའི་དུག་རྩྭ་རྟ་བུ་ཞིག་ཏུ་བཅོས་ན་མདོངས་མཐའ་ཅན་ལྟར་མཛེས་པའི་ཧ་ལོ་ནི་ལྡུམ་ར་འདིའི་རྒྱན་གཅིག་ཁོ་ནར་འགྱུར་རྒྱུ་གདོན་མི་ཟ་སྙམ་ནས་ཞེ་སྡང་དྲག་པོས་གདོང་ཤ་འདར་ཞིང་མཆུ་སྒྲོས་ཀྱི་ཡལ་འདབ་གཡོ་བཞིན་ཚིག་ཤུགས་ཆེན་པོའི་ང་རོས་སྨྲས་པ། ། མི་བསྲུང་ངན་རེངས་ཧད་ཏྭ་བསེ་ཅན་གྱིས་གཙོས་པའི་མེ་ཏོག་གི་སྐར་ཚོགས་རྣམས་མཐའ་ཡས་སྔོ་བསངས་མའི་མཛེས་རྒྱན་གཅིག་པུ་ཆུ་ཤེལ་དབང་པོ་ལྟར་མཛངས་པའི་ཧ་ལོ་བདག་ལ་ཐོས་འཛིན་གྱི་དབང་བོ་གཏད་དེ་གཏིང་ཟབ་མནོས་པར་བགྱིས་ཤིག ། དྲང་ལྡན་གཤིས་བཟང་ཐག་འཁྱུད་མེ་ཏོག་གིས། །གཟུ་བོའི་སེམས་ཀྱི་སོར་མོ་རབ་བསྐུལ་ནས། །སྙན་འཇེབས་ངག་གི་རྒྱུད་མངས་དཀྲོལ་མཛད་དེ། །བོང་བུའི་རྣ་བར་བདུད་རྩིས་འཚེངས་པར་སོམས། །གདོད་མའི་དུས་ནས་བདག་གིས་སྙིང་རྗེ་ཡིས། །ནུས་མེང་གཤེད་ལྡན་ཁྱེད་རྣམས་བསྐྱངས་པ་ལ། །བསེ་ཅན་ཧད་ཏྭ་ངོ་ཚའི་གོས་བྲལ་ནས། །དྲིན་ལན་ལོག་འཇལ་ལོག་པར་འཁུ་ལྡོག་བྱེད། །གཅམ་བུའི་ཚིག་གོ་དྲི་མས་མ་གོས་ལ། །སྦ་གསང་མེད་པར་དྲང་གཏམ་བཤད་དགོས་ན། །ལྡུམ་ར་འདི་རུ་མེ་ཏོག་སྣ་མང་ཡང། །ལ་ལ་མི་སྡུག་ལ་ལ་སྐྱོན་གྱིས་ཁེངས། །སྨྱུག་མ་ཁོ་ལག་མཛེས་ཀྱང་སྨད་ཆ་བསྐམས། །ཏིང་ཏིང་དཔྱད་པ་བཟང་ཡང་མགོ་རྟིང་ལོག །པད་མ་དྲི་བསུང་འཐུལ་ཡང་སྡིག་རྭའི་ཚང། །ཧད་ཏྭ་ཚོས་སྣ་འཛོམས་ཀྱང་སྐྱག་དྲི་བྲོ། །གུར་གུར་སེར་ཆེན་མང་ན་མཁྲིས་ནད་སློང་། །བསྐལ་བཟང་བཀྲག་མདངས་ཆུང་ལ་མཐོང་མི་འདོད། །ཡང་ཅུན་མགོ་བོ་ལུས་པོས་ཐེག་པར་དཀའ། །ད་བྱིངས་རྩྭ་སྙིགས་ལྟ་བུའི་མེ་ཏོག་གི། །སྐྱོན་ཆ་བགྲང་བས་མོ་ཚར་དགོས་དོན་ཆུང་། །དེ་ལས་རང་ཚོད་ཟིན་ནས་གླེང་མེད་ཀྱི། །རྨད་བྱུང་གཙུག་རྒྱན་དག་ལ་གུས་པས་བཀུར། །ངང་བ་བྱང་དུ་འཕུར་བར་སྣེ་འཁྲིད་ཡོད། །རི་དྭགས་ལམ་བུར་ཞུགས་ཚེ་ཤོ་འཁྲིད་ཡོད། །འ་ཅག་ཡིད་འོང་སྐྱེད་ཚལ་ལྡུམ་ར་འདིའི། །མེ་ཏོག་རྣམས་ལ་སྤྱིས་བཀུར་གཙུག་རྒྱན་དགོས། །ཞེས་ཞེ་སྡང་དྲག་པོས་སྤྱོས་པའི་ཚིག་གིས་མེ་ཏོག་གི་ཚོགས་འ་དམའ་འབེབས་བྱས་ནས་ཤུགས་སུ་རང་ཉིད་མེ་ཏོག་རྣམས་ཀྱི་གཙུག་རྒྱན་ལ་བཀུར་དགོས་པའི་ཐ་ཚིག་བསྒྲགས་སོ། དེ་ནས་མེ་ཏོག་རྣམས་བསམ་ཚུལ་འདྲ་མིན་སྣ་ཚོགས་ཤར་བས་འགའ་རེ་ནི་ཡིན་མིན་གྱི་དབྱེ་བ་མ་ཆོད་པར་ཅི་བྱ་གཏོལ་བྲལ་དུ་མིག་ཅེ་རེར་སྡོད་པ་དང་། འགའ་རེ་ནི་ཧ་ལོའི་ཧ་ལོ་དངོམ་ཆེ་བ་དང་། རྔམ་སེམས་ཆེན་པོས་བསྐུལ་བའི་དཀྱོར་དབྱིན་གྱི་ངན་ཇུས་ཏེ་རང་ཉིད་ཀྱི་གྲོགས་པོ་དང་ཉེ་དུ་རྣམས་ལ་ཚད་ལས་འདས་པའི་སྐར་བ་བཏབ་སྟེ་ཐམས་ཅད་སོལ་བ་ལྟར་ནག་པོར་བཟོས། རང་ཉིད་སྤྱི་ཡོངས་ལས་ཁྱད་དུ་འཕགས་པའི་བྱེད་རྒྱུའི་ཁྲེལ་མེད་ཀྱི་སྤྱོད་ཚུལ་ལ་ཁོང་ཁྲོའི་མེ་ལྕེ་འབར་ནས་བཤུང་བར་བྱེད། མར་ཏོག་མང་ཆེ་བ་ནི་མ་རུངས་པའི་བརླང་སྤྱོད་འདི་ལ་ཤིན་ཏུ་ནས་མ་འདོད་པར་དེ་དག་གི་རེ་ངན་ཕམ་པར་བྱེད་རྒྱུའི་བཙན་ཐབས་ཤིག་འཚོལ་ཕྱིར་ཤབ་ཤུབ་ཀྱིས་གྲོས་མོས་བར་བྱེད། ། དེའི་ཚེ་ཨ་མ་གཡུ་སྒྲོན་གྱིས་ཤེལ་དྲའི་ནང་ནས་ངང་ཚུལ་འདི་རྣམས་གསལ་པོར་མཐོང་ཞིང་ཐོས་པས་ཨ་མའི་སེམས་ལ་དེ་རིང་གི་འཁྲུག་རྩོད་འདི་ལ་མཇུག་སྡོམ་ལེགས་པོ་ཞིག་བྱུང་ན་ཚང་མར་ཕན་འདོགས་པའི་བླང་དོར་གྱི་བྱ་བ་དཔེ་མཚོན་ཡོང་ངེས་ཀྱང་གལ་ཏེ་རྒྱ་ཡན་དུ་བཏང་ན་བདག་གི་ཡིད་དུ་འོང་བའིབ་ལྡུམ་ར་འདི་ཉམས་པའི་རྒྱུ་རུ་འགྱུར་རྒྱུ་ནི་གདོན་མི་ཟ། ད་ནི་བར་འདུམ་བྱེད་པའི་སྐབས་སུ་བབས་སོ་སྙམ་སྟེ། གདན་ལས་ལངས་ནས་ལྡུམ་རའི་ནང་དུ་སོང་བས་མེ་ཏོག་རྣམས་ཀྱི་གེ་སར་ལས་རོ་བཅུད་ལེན་བཞིན་པའི་བུང་བའི་ཚོགས་དག་འདྲོགས་ནས་བར་སྣང་དུ་འཕུར་ལྡིང་བྱེད་པའི་གཤོག་སྒྲས་ཡུད་ཙམ་ཁེངས་པ་ལ། མེ་ཏོག་རྣམས་དུས་མཚུངས་སུ་མགོ་བོ་ཡར་བཏེགས་ནས་བལྟས་པས་རྐང་དྲུག་བུང་བའི་ཁྱུ་དང་ཨ་མ་གཡུ་སྒྲོན་གློ་བུར་དུ་མིག་ལམ་དུ་མངོན། དེ་ནས་རྣམ་རིག་བཀྲ་བའི་མེ་ཏོག་ཁྲ་ཐིག་ཅིག་གིས་ད་ནི་ཀླན་ཀ་འདི་ལ་གཟུ་བོར་གནས་པའི་དཔང་པོ་ཞིག་དང་བདེན་པའི་གྱོད་སྡོམ་ཞིག་ཡོང་རྒྱུ་ནི་སོམ་ཉིའི་ཕྱོགས་ལས་བྲལ་ལོ་སྙམ་སྟེ་བག་ཚ་མེད་པར་འདི་སྐད་དུ་སྨྲས་སོ། ། ཉམ་ཆུང་ཁྲ་ཐིག་ཧ་ལོའི་སྒེག་ཆོས་ལ། །འགྲན་པའི་རློམ་སེམས་ཡེ་ནས་མ་མཆིས་ཀྱང་། །མཛངས་ཡོན་གྱིས་སྙེབས་ཧ་ལོས་བརླང་ཚིག་གིས། །ཚད་འདས་འཕྱ་སྨོད་བྱས་པས་སེམས་པ་གདུངས། །གདོན་དུ་འདྲ་མཉམ་ཚོགས་ཀྱང་སྡིག་བྱེད་ན། །སླད་མར་ཀུན་གྱི་གཙུག་རྒྱན་ལ་བཀུར་ཚེ། །ཝ་སྐྱེས་རྒྱལ་པོར་བསྐོས་པའི་དཔེ་བཞིན་དུ། །འ་ཅག་ཉམ་ཆུང་ཚོགས་ཡོངས་མནར་བར་བྱེད། །གང་ཞིག་གཙུག་གི་རྒྱན་དུ་འགོད་པ་ལ། །ཀུན་གྱིས་ཁས་འཆེས་སྤྱི་མོས་དགོས་པ་ལས། །རང་ལ་འུད་བསྟོད་དམངས་ལ་སུན་འབྱིན་ཞིང་། །བོང་བུས་སྟག་ལྤགས་གྱོན་པས་ག་ལ་འཐུས། །ལྷག་པར་རང་གནས་ལྡུམ་ར་སྡུ་གུ་འདིར། །འཇམ་གཉེན་འདབ་མས་བརྒྱན་པའི་མེ་ཏོག་རྣམས། །རེ་རེ་བཞིན་དུ་ཨ་མ་གཡུ་སྒྲོན་གྱིས། །ངལ་དུབ་ཁྱད་བསད་རང་གི་བུ་ལྟར་བསྐྱངས། །འོན་ཀྱང་ཁྲེལ་མེད་ཧམ་ཆེན་ཧ་ལི་ཡིས། །ཁོ་བོའི་དྲིན་གྱིས་བསྐྱངས་ཞེས་བརྗོད་པ་ནི། །གཞན་གྱིས་ངལ་བས་བསྒྲུབས་པའི་གཡུར་ཟའི་འབྲས། །གདོང་ལྤགས་མེད་པར་ཧམ་ཟོས་བྱེད་རེ་ཡིན། །ཐ་ན་ཧ་ལོ་རང་ཡང་ཆུང་ངུ་ནས། །ཨ་མས་བྱ་ཕྲུག་བཞིན་དུ་གསོས་པར་སོམས། །ཁྲེད་མེད་དཀྱོར་འབྱིན་དེ་ལྟའི་བྱ་བ་ལ། །འཇུག་པའི་བསམ་མནོ་འཆར་བའང་ང་ཚོའི་རྒྱུ། །ད་དུང་གཙུག་གི་རྒྱན་དུ་འཁོད་པ་ཡི། །རེ་བའི་འབྲས་བུ་སྨིན་པར་དཀར་ན་ཡག །འ་ཅག་གི་སྐྱེད་མ་གཅིག་གིས་གསོས་སྤུན། གཅིག་འདིན་གིས་སྐོང་བ་འོས་པའི་གནས། །བདག་ཀྱང་ཀུན་གྱི་མཛངས་པའི་ཁྱད་ཆོས་ཆོས། །མ་ལུས་ཀུན་རྟོགསརྐང་དྲུག་བུང་བ་ནི། །བློ་དཀའ་སྙིང་ཉེ་སེམས་པ་དྲང་གྱུར་ནས། །སུ་ཞིག་གཙུག་རྒྱན་གི་གཙུག་དུ་འོས་མིན་འདྲི། ། ཞེས་སེམས་ལ་གདུང་བའི་རྦ་རླབས་འཁྲུགས་ཀྱང་ཤ་ཚའི་གཏམ་ནི་དལ་འགྲོའི་རྒྱུན་ལྟར་ངང་གིས་སྨྲས་ནས་དེ་ལྟར་འགན་མིན་འདྲི་བའི་ཚུལ་གྱི་ཨ་མ་གཡུ་སྒྲོན་ལ་བལྟས་པས་ཨ་མས་ཁྲ་ཐིག་ཁྱོད་ནི་སྤུན་ཉེ་ལ་བརྩི་ཞིང་ཁྲེལ་ལྡན་ཞིག་འདུག་ལ། བུང་བའི་ཚོགས་ནི་རང་རེའི་ལྡུམ་རའི་མེ་ཏོག་ཡོངས་ལ་རྒྱུས་མངའ་ཆེ་བ་དང་། ཟོལ་ཟོག་གི་དྲི་དང་བྲལ་ཞིང་གཤིས་རྒྱུད་བཟང་པོ་དང་ལྡན་པས་ཁྲ་ཐིག་ཁྱེད་ཀྱི་འདོད་ཚུལ་ལྟར་གྱིས་ཤིག་ཅེས་སྨྲས་པས་ཁྲ་ཐིག་ནི་ཨ་མ་གཡུ་སྒྲོན་གྱིས་རང་ལ་ངོ་བསྟོད་བྱེད་པའི་གཏམ་དེ་རྣམས་ཐོས་ཏེ་འཛུམ་དམུལ་གྱི་མདངས་འབྱིན་པར་བུང་བའི་ཚོགས་ལ་་འདི་ལྟར་གསོལ་ལོ། །ཀྱེ་ཀྱེ། རྟག་ཏུ་ལས་ལ་འབད་པའི་བརྟུལ་ཞུགས་མཁན། །བྲེལ་ཁོམ་སྤུ་ཙམ་མེད་པའི་བུང་བའི་ཚོགས། །ད་ལན་ཡུན་ཙམ་ངལ་བ་གསོ་དང་སྦྲགས། །ཁྲ་ཐིག་ང་ཡི་སྨྲ་བར་གསན་པར་ཞུ། །འུང་འུང་བུང་བའི་གླུ་ཡི་དབྱར་རྔའི་སྒྲ། །ལྷང་ལྷང་ཐོས་པའི་ཡིད་ཀྱི་རྨ་བྱ་ཡི། །དགའ་མགུའི་སྤྲོ་བ་རབ་འཕེལ་བུང་བའི་ཟས། །རོ་བརྒྱ་གེ་སར་གཏན་དུ་འབུལ་བར་བྱས། །ཡུན་རིང་བཅོས་མིན་བརྩེ་བས་རབ་བཅིངས་པའི། །མེ་ཏོག་བུང་བ་གཉིས་ནི་རྟག་ཏུ་འགྲོགས། །ད་ལན་ལྡུམ་རའི་ཆུ་ནི་ཀླན་ཀས་རྙོགས། །གང་ཐུགས་ཀེ་ཏ་ཀ་ཡིས་བགྲུང་བར་མཛོད། །འ་ཅག་བགྲང་ལས་འདས་པའི་མེ་ཏོག་ལས། །གཙུག་གི་རྒྱན་གཅིག་དགོས་ལུགས་ཧ་ལོས་བརྗོད། །ཤེས་བྱ་བཀྲ་བའི་རྐང་དྲུག་ཁྱེད་རྣམས་ཀྱིས། །སུ་ཞིག་ལྡུམ་རའི་རྒྱན་དུ་འོས་སམ་གསུང་། ། ཞེས་སྨྲས་པས་བུང་བ་རྣམས་ཕན་ཚུན་གཅིག་གིས་གཅིག་ལ་བལྟས་ནས་སུས་ཀྱང་མི་སྨྲ་བར་བསྡད། ཡུད་ཙམ་ཞིག་ན་བུང་བའི་ཚོགས་སུ་ལུས་སྟོབས་ཅུང་ཆེ་ཞིང་ན་ཚོད་དར་ལ་བབ་པའི་བུང་བ་བློ་གསལ་ཞེས་བྱ་བ་དེས་རྒྱབ་ཀྱི་རྐང་བ་གཉིས་ཀྱིས་གཤོག་པ་ཟུང་བྱིལ་ལན་འགའ་བྱས་རྗེས་ལྡུམ་ར་ཡོངས་ཀྱི་མེ་ཏོག་ལ་རེ་རེ་བཞིན་དུ་ལྟ་བཞིན་ལྡིང་སྐོར་ཁ་ཤས་བརྒྱབ་ནས་ཁྲ་ཐིག་གི་འགྲམ་དུ་བབས་ཏེ་འདི་སྐད་དུ། །སྐྱེ་བོ་ཀུན་གྱིས་སྨོན་བྱེད་ལྡུམ་ར་འདི། །བདག་ཅག་གེ་སར་སྤྱོད་རྣམས་རྩེན་པའི་གནས། །ལྡུམ་རའི་དཔལ་ཡོན་འཕེབ་འགྲིབ་གང་བྱུང་རུང་། །བུང་བའིི་ལས་དབང་དང་ནི་གཅིག་ཏུ་འབྲེལ། །ད་ལན་ལྡུམ་རར་ཀླན་ཀ་བྱུང་བ་ལ། །རྐང་དྲུག་ཚོགས་ཀྱང་སེམས་པ་རབ་ཏུ་གདུངས། །སྤྱི་ལ་ཕན་པའི་རེ་སྨོན་བཅངས་བྱས་ཏེ། །བདག་གིས་མགྲིན་ཚབ་བྱས་ནས་འདི་ཙམ་ཞུ། །ངེད་ཅག་ཉིན་ལྟར་ངལ་བས་གེ་སར་གྱི། །བཅུད་ལྡན་ཕྱེ་མ་འཐུ་བའི་བྱེད་པ་ནི། །བཟའ་བཏུང་ཁོ་ནའི་ཆེད་དུ་མ་ཡིན་གྱི། །རོ་བརྒྱའི་བཅུད་ལྡན་སྦྲང་རྩི་བཟོ་བའི་དོན། །འདྲ་མིན་མེ་ཏོག་རྣམས་ཀྱི་གེ་སར་ལ། །མངར་སྐྱུར་ལ་སོགས་རོ་བཅུད་འདྲ་མིན་གནས། །རོ་བཅུད་འདྲ་མིན་སྣེ་མང་མ་འཛོམས་ན། །རོ་བརྒྱའི་བཅུད་ལྡན་སྦྲང་རྩི་བཟོ་ཐབས་བྲལ། །གཙུག་གི་རྒྱན་དུ་འོས་པའི་མེ་ཏོག་ཅིག །མཚར་སྡུག་ལང་ཚོའི་སྒེག་ཆོས་རྨད་བྱུང་ཡང་། །དེ་ཡི་གེ་སར་ཁོ་ན་ལས་བཏུས་པའི། །ཕྱེ་མ་ཇི་ཙམ་མངར་ཡང་རྔོ་མི་ཐོགས། །དེ་ཕྱིར་གཙུག་གི་རྒྱན་དུ་འོས་པ་ཡི། །རློམ་སེམས་ཆེ་བའི་མེ་ཏོག་གཅིིག་རང་ལས། །ཁྲེལ་ཡོད་ཀུན་དང་མཐུན་ཞིང་ཚུལ་ལྡན་གྱི། །རྣམ་པར་བཀྲ་བའི་མེ་ཏོག་ཁྱུ་ཚོགས་དགའ། །དེ་དོན་དགོངས་ནས་རྒྱན་དུ་སུ་འགོད་ཀྱི། །མནོག་ཆུང་བྱ་བས་ཀུན་ཡིད་དཀྲུགས་པ་ལས། །གཅིག་ཕན་གཅིག་རོགས་མཛའ་བའི་དམ་ཚིག་གིས། །ལྡུམ་རའི་དཔལ་ཡོན་འཕེལ་ཕྱིར་འབད་པར་མཛོད། །ཅེས་སྨྲས་ཏེ་མེ་ཏོག་རྣམས་ལ་སླར་ཡང་ལྡིང་སྐོར་གཅིག་བརྒྱབ། བུང་བ་བློ་གསལ་གྱི་ཆིག་ཚོ་ཞིང་གོ་བདེ་བའི་ཤ་ཚ་བའི་གཏམ་གླེང་དེ་དག་ལ་མེ་ཏོག་དམངས་ནི་དགའ་མགུ་ཡི་རང་བྱུང་ནས་མཚར་སྡུག་ཞལ་ཀྱི་དཀྱིལ་འཁོར་རབ་ཏུ་འཛུམ་ཞིང་། ཡལ་འདབ་རྣམས་གསིག་གསིག་ཏུ་གཡོ་བར་བྱེད། ཨ་མ་གཡུ་སྒྲོན་གྱིས་ཚུལ་འདི་མཐོང་བས་སེམས་ཀྱི་པད་འདབ་མ་ལུས་འཁྲོལ་ཏེ་མེ་ཏོག་སྤྱི་ཡོངས་འ་འདི་སྐད་དུ་སྨྲས་སོ། ། བདག་གི་ལྡུམ་ར་འདི་ནི་མཛེས་པས་ན། །སྐྱེ་བོ་ཀུན་གྱིས་བསྔགས་བརྗོད་ཆད་མེད་བཟློས། །འོན་ཀྱང་རྟག་ཏུ་འཁོར་བའི་མགྲོན་པོ་ནི། །རབ་ཆགས་བརྩེ་བས་བཅིངས་པའི་བུང་བའོ། །བརྩེ་བའི་སེམས་ཀྱི་ལྷ་ལམ་ཡངས་པོ་ལ། །སེམས་བསྐྱེད་བཟང་པོའི་རླངས་པ་རབ་འཁོར་ཏེ། །ཤ་ཚའི་ངག་གི་ལང་ལོང་ཆུ་འཛིན་ལས། །བདེན་པའི་ཚིག་གི་སྤྲིན་བཅུད་བདུད་རྩིར་བབས། །མེ་ཏོག་རྣམས་ཀྱིས་རང་ལ་སྙིང་ཉེ་ཞིང་། །ལྷད་མེད་སེམས་ཀྱི་བརྩེ་བ་གཏིང་ཟབ་པའི། །མཛའ་གཅུགས་བུང་བའི་བསླབ་བྱ་དོན་ལྡན་རྣམས། །མ་ལུས་ངེས་པར་དང་དུ་ལེན་པར་རིགས། །ཞེས་བརྗོད་ནས་ད་དུང་མུ་མཐུན་དེ་བཤད་རྩིས་བྱེད་སྐབས་སུ། ཧ་ལོར་འཁྱུད་དེ་སྐྱེས་པའི་ཐག་འཁྱུད་དེ་ནི་བློ་རྩེ་གཅིག་ཏུ་ཀླན་ཀའི་རྒྱལ་ཕམ་གྱི་འགྲོ་ཕྱོགས་ལ་ཡིད་འཇོག་གིས་ཡུད་ཙམ་ཡང་མ་གཡེང་བར་ཉན་ནས་བསྡད་ཡོད་པས་ཨ་མ་གཡུ་སྒྲོན་གྱི་གཏམ་བརྗོད་དེ་རྣམས་ཐོས་རྗེས་སུ་འདི་སྙམ་དུ་བསམས་སོ། ། དེ་ནི་ངས་ཧ་ལོ་ལ་བསྔགས་བརྗོད་དང་ངོ་བསྟོད་དེ་ཙམ་བྱས་པ་ཡིན་ཀྱང་ཧ་ལོའི་སྤྱོད་ཚུལ་ལ་མེ་ཏོག་དམངས་ནི་མི་འདོད་པའི་རྣམ་འགྱུར་བཟུང་ནས་འཛུམ་མདངས་དང་བྲལ་བའི་ཞལ་ལ་ཁོང་ཁྲོའི་སྤྲིན་ནག་ལང་ལོང་དུ་འཁོར་ཏེ་བརླང་ཚིག་གི་དྲག་ཆར་ཞིག་ཧ་ལོའི་ལུས་ཐོག་ཏུ་འབབ་རྒྱུ་ནི་ངེས་པའི་རྒྱུ་ཡིན་ཞིང་། ད་ནི་བུང་བས་ཤུགས་སུ་ཧ་ལོར་ཚིག་མཚོན་བཏབ་པར་མ་ཟད། ཨ་མ་གཡུ་སྒྲོན་ནས་ཀྱང་བུང་བ་དང་མེ་ཏོག་བྱིངས་ལ་བློ་ཕྱོགས་པར་བྱེད་ཀྱི་འདུག །ངང་ཚུལ་འདི་ལ་བལྟས་ན་ཀུན་གྱིས་ཧ་ལོར་ཟུར་ཟ་བྱེད་པར་མ་ཟད། ང་ལའང་མི་འདོད་པ་བྱེད་ངེས་ཡིན་པས་ཧ་ལོར་འཁྱུད་དེ་མེ་ཏོག་རིང་ཤོས་དེ་བྱེད་རྒྱུའི་བསམ་འདུན་འགྲུབ་རྒྱུ་ནི་ལྟ་ཅི་སྨོས། །མཐའ་མ་རང་ཉིད་ཀྱང་ཀུན་དང་འཁོན་འཛིན་གཤེད་བབས་ཀྱི་གནས་སུ་གྱར་རྒྱུའི་མཐའ་འབྲས་འས་མ་མཆིས་པས་དེ་ལས་ཧ་ལོའི་སྤྱོད་ཚུལ་ལ་གཞན་ལས་ལྷག་པའི་ཁྲོ་སེམས་ཀྱིས་ཐེར་འདོན་བྱེད་ཚུལ་བྱས་ན་སྤྱི་ཡོངས་ཀྱི་བློ་དང་ནི་མཐུན། །གལ་ཏེ་ཧ་ལོ་ཉམ་ཉེས་སུ་གྱུར་ཀྱང་རང་ཉིད་མེ་ཏོག་ཡོངས་སས་རིང་བ་ཞིག་ཡོང་རྒྱུའི་རེ་བ་དེ་ནི་ཧ་ལོའི་འགྲམ་དུ་སྐྱེས་པའི་ཉི་མ་མེ་ཏོག་དེ་ཀ་བཅོལ་ན་འགྲུབ་ངེས་རེད་སྙམ་ནས་ཧ་ལོར་དམ་པོར་འཁྱུད་པ་ལས་མར་བབས། ཉི་མ་མེ་ཏོག་གི་ཕྱོགས་སུ་བསྙེས་ཏེ་ཨ་མ་གཡུ་སྒྲོན་གྱི་གཏམ་འཕྲོས་མ་ཚར་གོང་ནས་སྐད་གསེང་མཐོན་པོས་འདི་ལྟར་སྨྲས་སོ། ཀྱེ་ཀྱེ། །ལྡུམ་ར་འདི་ཡི་གཅེན་གཅུང་མེ་ཏོག་ཚོ། །ལན་གཅིག་ཐག་འཁྱུད་ང་ལ་གསན་པར་ཞུ། །ད་ལྟ་ཚང་མའི་དོན་ལྡན་གླེང་མོས་གྱིས། །ཤེས་དམན་ང་ཡི་བློ་སྒོ་རུབ་ཏུ་ཕྱེ། །གཅེན་གཅུང་རྣམས་ལ་དམའ་འབེབས་འཕྱ་སྨོོན་ཀྱིས། །རང་ཉིད་ཀུན་གྱི་རྒྱན་དུ་འཛེགས་བསམ་པའི། །ངོ་ཚའི་གོས་བྲལ་ངན་རེངས་ཧ་ལོ་འདི། །བདག་ཅག་ཀུན་དང་འཁོན་པའི་སྤྱོ་དགྲ་སྟེ། །ཁྲེལ་མེད་གདོལ་རིགས་ཧ་ལོའི་རྒྱུད་པ་ནི། །གང་དུ་སྐྱེས་རུང་རང་གཤིས་ངན་པ་དག །གྲོབ་མ་ཇི་བཞིན་ལྷན་དུ་གནས་གྱུར་པས། །རྩྭ་བ་བཀོག་ནས་ཕྱི་ལ་དབྱུང་ན་དགའ། ། ཞེས་ངར་སྐད་སྒྲོགས་པའི་རྗེས་སུ་ལུས་པོས་སྐྱེན་འགྱུར་ཞིག་བྱས་པ་དང་སྦྲགས་ཉི་མ་མེ་ཏོག་ལ་མིག་གི་ཟུར་མདའ་འཕེན་བཞིན་པར་སྐད་ཀྱི་གདངས་ཀྱང་ཕྲ་བའི་སྒོ་ནས་མུ་མཐུད་དེ་སྨྲས་པ། །ཨེེ་མ་ངོ་མཚར་ཉི་མ་མེ་ཏོག་ནི། །ལུས་སྟོབས་རྒྱས་ལ་གསེར་མདངས་འཕྲོ་བའི་ཞལ། །གཡོ་མེད་རྟག་ཏུ་ཉི་མར་ལྟ་བྱེད་པའི། །བསམ་གཏན་བླ་ན་མེད་པའི་འདུ་ཤེས་ཅན། །མཛངས་པའི་སྒེག་ཆོས་བགྲང་བས་མ་ཚར་ཀྱང་། །ཁྲེལ་མེད་ཧ་ལོ་ལྟ་བུའི་སྤོབས་སེམས་ཀྱི། །དྲི་མ་ཙམ་ཡང་ལུས་ལ་མ་གོས་པའི། །ཡ་རབས་ཉི་མ་མེ་ཏོག་ཕྱོགས་ལ་འདུད། །ཅེས་གཅམ་བུའི་ཚིག་ཟློ་བཞིན་པར་འཁྲིལ་བག་གི་རྣམ་འགྱུར་དང་བཅས་ཏེ་དལ་བུར་མེ་ཏོག་གི་ཞབས་ལ་འཐམས་ཏེ་འཁྱུད་དོ། །སྤྱི་དོན་ལ་སེམས་འཁུར་སྤུ་ཙམ་མི་བྱེད་ཅིང་། རང་ཉིད་ཁོ་ན་བསམ་ནས་ཐ་ན་ཡིན་མིན་གྱི་དབྱེ་འབྱེད་བྱེད་པ་ལའང་རང་ལ་ཁེ་ཕན་ཡོད་མེད་དེ་ཚད་གཞིར་འཛིན་པ་དང་ཁེ་ཕན་དེ་དག་འགྲུབ་ཆེད་དུ་ཐ་ཤལ་འཇུན་མཐུད་མ་ལྟར་གཡོ་འཁྲུལ་གི་བྱ་བར་འཇུག་པ་ལའང་བག་མི་ཚ་བའི་གཡོ་ཅན་ཐག་འཁྱུད་ཀྱི་སྤྱོད་ཚུལ་ལ་བལྟས་ནས་མེ་ཏོག་འགའ་ཞིག་གིས་ནི་མཆིལ་མ་འདེབས་པ་དང་ལ་ལས་ནི་ཤུབ་བུས་སྨོན་ཅིང་ཁྲེལ་དགོད་བྱེད། ། མཚམས་འདིར་ཧ་ལོ་ནི་རང་ཉིད་མེ་ཏོག་ཡོངས་ཀྱི་གཙུག་དུ་འཁོད་རྒྱུའི་རེ་བ་བཅངས་ནས་རྩོད་གླེང་འདི་བསླངས་པ་ཡིན་ནའང་། བསམ་འདུན་དང་ཕྱིན་ཅི་ལོག་སྟེ་ཀུན་གྱིས་ཟུར་ཟ་བྱེད་ཡུལ་དུ་གྱུར་སྟབས་སེམས་སྡུག་དྲག་པོས་འདི་སྙམ་བསམས་སོ། །ཡུད་ཙམ་གྱི་སྔོན་དུ་ཐག་འཁྱུད་རང་གི་ཁ་ནས་ཧ་ལོ་ང་ནི་མེ་ཏོག་ཆུང་གྲས་སྐྱོང་བར་བྱེད་པའི་སྤྱོད་བཟང་དང་ལྡན་པ་ཞིག་ཡིན་ཚུལ་བཤད་ཀྱང་དོན་དངོས་ལ་མེ་ཏོག་བྱིངས་རྣམས་ལ་དྲིན་གྱིས་སྐྱོང་བའི་བྱ་བ་ནི་ངས་ཅང་མ་བསྒྲུབས་མོད། སླེ་ཡོན་ཅན་གྱི་ཐག་འཁྱུད་ཁོ་བ་ནི་ཆུང་ངུ་ནས་ད་ལྟའི་བར་དུ་ངའི་ལུས་པོར་འཐམ་འཁྱུད་ཀྱིས་འཚར་ལོངས་བྱུང་རིང་ངས་སུན་འཛེམས་མེད་པར་ལུས་པོའི་དྲོད་ཀྱིས་གསོ་སྐྱོང་བྱས་ཀྱང་ད་ནི་དེས་ཀྱང་རང་ལ་སྡིགས་མཛུབ་བྱེད་པར་མ་ཟད། ད་དུང་ང་ཡི་རྩ་བ་བཀོག་ནས་ལྡུམ་རའི་ཕྱི་རོལ་དུ་དབྱུང་བར་བྱེད་རྒྱུའི་གྲོས་མགོ་ཡང་བཏོན་པ་དེ་ནི་བསམ་ཡུལ་ལས་འདས། ད་ནི་མེ་ཏོག་གི་གཙུག་རྒྱན་དུ་མ་འཁོད་ཀྱང་མ་འཁོད། དེ་ལས་ལྡུམ་རའི་ཕྱི་རོལ་དུ་དབྱུང་བར་བྱས་ན་དཔྱིད་དཔལ་རབ་ཏུ་བཞད་པའི་ཡིད་འོང་ལྡུམ་ར་འདི་དང་ཁ་འབྲལ་དགོས་ཤིང་། རིང་མིན་ཉི་མའི་ཚ་གདུག་གིས་བསྐམས་ནས་ལྔ་བའི་ལམ་དུ་འགྲོ་ངེས་རེད། ཀྱེ་མ་ཀྱི་ཧུད། ད་ནི་དུཿཁའི་གཅོང་རོང་ཟབ་མོའི་རྩེ་མོར་ལྷགས་པས་ཅི་ཞིག་བྱ་ཞེས་སྨྲེ་སྔགས་ཀྱི་ཚིག་འདོན་བཞིན་པར་ནོངས་འགྱོད་ཆེན་པོས་ཡིད་རབ་ཏུ་གདུངས་ཏེ་འདྲེན་བྱེད་ཟུང་ནས་མཆི་མའི་ཕྲེང་བ་འཛད་མེད་དུ་ཟགས་པར་གྱུར། དེའི་ཚེ་ཚུལ་འདི་རྣམས་ཨ་མ་གཡུ་སྒྲོན་གྱི་མིག་ལམ་དུ་ཤར་ནས་གོང་གི་གཏམ་འཕྲོས་ལ་མཐུད་དེ་འདི་ལྟར་གསོལ་ལོ། །མཚར་བའི་ས་ལེ་སྦྲམ་གྱི་མན་ཌལ་ལ། །རིན་ཆེན་སྣ་ཚོགས་ཕྲ་ཚོམ་བརྒྱན་པ་བཞིན། །གཡུ་མདོག་ནེའུ་གསིབ་རབ་རྒྱས་དབེན་པའི་གནས། །ལྡུམ་ར་འདི་ལ་མེ་ཏོག་ཁྱེད་རྣམས་བརྒྱན། །ལྡུམ་རའི་དཔྱིད་ཀྱི་དཔལ་ཡོན་མཚར་བ་ནི། །འཆི་མེད་ལྷ་ཡི་དགའ་ཚལ་དང་མཚུངས་པ། །མེ་ཏོག་རེ་གཉིས་མཛེས་པའི་དཔལ་གྱིས་མིན། །མཚར་སྡུག་འགྲན་པའི་སྐྱེ་དངོས་ཀུན་གྱི་དཔལ། །དེ་ཕྱིར་སོ་སོའི་མཛངས་ཡོན་ཡོངས་བསྟན་ནས། །ཐུན་མོང་ལྡུམ་ར་འདི་ཉིད་སྤེལ་བ་ལས། །རེ་གཉིས་གཙུག་གི་རྒྱན་དང་དེ་བྱིངས་རྣམས། །དམན་པར་བྱེད་པའི་དགོས་པ་ཡོད་མིན་ཏེ། །ད་རེས་ཧ་ལོའི་ཚུལ་འཆོས་རློམ་སེམས་ཀྱིས། །རང་གི་སྤུན་ཟླར་སྡིགས་བྱེད་ཚུལ་མིན་ཀྱང། །ལན་གཅིག་འཆུགས་པར་ལྡུམ་རའི་ཕྱིར་དབྱུང་བའི། །ཉེས་པ་གཅོད་པ་དེ་བས་འོས་མིན་ཏེ། །ཚོགས་ཡོངས་ཞབས་འོག་མནན་ཏེ་རང་གཅིག་པུ། །གཙུག་རྒྱན་བྱེད་པའི་འདོད་ཚུལ་སྐྱུག་བྲོ་ཡང་། །ད་ཆ་རང་གི་སྤྱོད་ཚུལ་ངན་པ་ལ། །ནོངས་འགྱོད་ཟབ་མོའི་གཅོང་དུ་ལྷུང་བར་གཟིགས། །ཧ་ལོས་གཟུགས་དང་ཡངས་པའི་ལོ་མ་ཡིས། །གཉོད་ཆུང་རྣམས་ལ་རོགས་ཟླ་བྱེད་པ་ནི། །བདེན་པ་ཡིན་གྱི་མྱོང་ཚོར་ཟབ་མོ་ཞིག །ཐག་འཁྱུད་ཁྱེད་ལ་གདའ་བས་གསུང་བར་ཞུ། །ཞེས་ཨ་མ་གཡུ་སྒྲོན་གྱིས་ཁྱད་གསོད་ཀྱི་གདངས་དང་ལྡན་པའི་ངང་ནས་སྨྲས་པས། ཐག་འཁྱུད་ནི་ཉི་མ་མེ་ཏོག་འ་འཁྱིལ་ནས་འཁྲིལ་བ་དག་ལས་ལྷུག་པར་བྱས་ཀྱང་མར་འབབ་པ་ལ་ནི་ངོ་ཡང་ཚ། ཨ་མ་གཡུ་སྒྲོན་གྱིས་སྨྲས་པ་རྣམས་བདེན་ནོ་ཞེས་བརྗོད་པ་ལ་ནི་རང་གི་སྤྱོད་པའི་རྐྱེན་གྱིས་མེ་ཏོག་གཞན་རྣམས་བཞད་གད་བྱེད་པའི་ཡུལ་ལ་སོང་། ། ད་ནི་ཅི་བྱ་གཏོལ་བྲལ་གྱི་གནས་སུ་གྱར་ནས་ཨ་མ་གཡུ་སྒྲོན་ལ་ལྟ་ཙམ་ཡང་བྱེད་མ་ཕོད་པར་འདྲེན་ཟུང་རང་གི་རྐང་བར་ལྟ་བའི་ཚུལ་གྱིས་མགོ་བོ་སྒུར་ནས་ཅང་མི་སྨྲ་བར་ཡུལ་ཡུལ་བོར་གནས་སོ། །ཡང་ཨ་མ་གཡུ་སྒྲོན་གྱིས། བཅུ་དྲུག་ལང་ཚོོའི་ཆ་རྫོགས་ཟླ་བ་ལ། །མི་དགོས་ནད་ཡམས་གཟའ་ཡིས་འཆེ་བྱེད་བཞིན། །དཔྱིད་དཔལ་རིམ་པར་བཞད་པའི་ལྡུམ་ར་འདིར། །ཕན་ཚུན་འཁོད་པའི་ཀླན་ཀ་དགོས་དོན་མེད། །འོན་ཀྱང་ད་ལན་རྩོད་པའི་མེ་ལོང་ལས། །རང་མདོག་རང་གི་མཐོང་བ་བྱས་གྱུར་ནས། །སྐྱོན་དང་ཡོན་ཏན་ཚུལ་དང་ཚུཀ་མིན་གྱི། །བླང་དོར་སྤང་འཇུག་བྱ་བར་ནན་གྱིས་ཞུགས། །ཀ་ཡེ་མཚར་སྡུག་ཡོད་འོང་མེ་ཏོག་ཚོགས། །སྐྱེད་མོས་ཚལ་འདིར་གྱོད་དང་ཀླན་ཀ་སོགས། །ལྡུམ་རའི་མཚར་ཆོས་མོག་པར་བྱེད་པ་ཡི། །མི་འོས་སྒྲིབ་པ་མཐའ་དག་སེལ་བར་མཛོད། །བདག་ཅག་བརྩེ་བས་རིང་ནས་འགྲོགས་གྱུར་པའི། །གཅེན་གཅུང་ལྟ་བུའི་འདུ་ཤེས་ཟབ་མོོ་ཡིས། །ཕན་ཚུན་བསེན་པའི་ལ་རྒྱ་རབ་བཅིངས་ནས། །སྒེག་པའི་ཆོས་ཀུན་ཕྱོགས་བཞིར་ངོམས་པར་འཚལ། །ངེད་ཚོས་དེ་བས་བཀྲ་བའི་གཟབ་མཆོར་དང་། །རིང་ནས་འགུགས་པའི་ཞིམ་པོའི་དྲི་བསུང་གིས། །འཛིན་མའི་ཁྱོན་འདིར་རབ་བཞད་དཔྱིད་དཔལ་ལ། །དབང་གཞུང་ཇི་བཞིན་ལེགས་པར་བརྒྱན་བྱེད་དོ། ། ཞེས་བརྗོད་པས་ཧ་ལོ་དང་ཐག་འཁྱུད་གཉིས་ནི་ཚུལ་མིན་བྱ་བར་ཞུགས་པའི་འགྱོད་སེམས་ཀྱིས་སེམས་གདུངས། ཡང་ཨ་མ་གཡུ་སྒྲོན་གྱིས་དགེ་སྐྱོན་གང་ལའང་ཕྱོགས་རེ་སྤངས་ཏེ་ཚུལ་ཇི་མ་ཇི་བཞིན་དུ་སྨྲས་པ་དང་དཀྱེལ་ཆེ་ཁོང་ཡངས་ཀྱི་བློ་སྒོས་གྱོད་འདུམ་བཏང་བ་ལས་འོས་མིན་གྱི་དམའ་འབེབས་དང་ཉེས་གཅོད་སོགས་གཏན་ནས་མ་བྱས་པར་མ་ཟད། ད་དུང་ཚོགས་ཡོངས་ལ་སླད་མར་ལྷན་ཅིག་ཏུ་འགྲོགས་དགོས་པའི་བསྐུལ་མ་བཏང་བ་སོགས་ལ་བསམ་ནས་དགའ་སྐྱོ་གཉིས་ལྡན་གྱི་ཚོར་བ་བརྗོད་མི་ཤེས་པ་ཞིག་བྱུང་རུང་། རང་ཉིད་ནས་སྨད་པར་བྱས་པའི་མེ་ཏོག་རྣམས་ཀྱིས་དྭངས་པ་ཅིས་ཀྱང་མི་སྟེར་བསམས་ནས་མགོ་བོ་ཡར་བཏེགས་ཏེ་བལྟས་པ་ན་མེ་ཏོག་གི་ཚོགས་ཀྱིས་ཁོ་གཉིས་ལ་ལྟ་བཞིན་པ་ཡོད་པ་དང་། མཚར་སྡུག་ལྡན་པའི་མེ་ཏོག་རེ་རེ་བཞིན་གྱི་གདོང་ལ་བྱམས་བརྩེའི་དམར་མདངས་ཆེས་ཆེར་རྒྱས་ཤིང་གདུང་སེམས་ཀྱི་འཛུབ་བག་འཕྱུར་བཞིན་གནས་ལ། ལ་ལ་གསིག་གསིག་ཏུ་མཆོགས་པ་དང་། ལ་ལས་གཡབ་མོ་བྱེད་པ་སོགས་ཧ་ལོ་དང་ཐག་འཁྱུད་གཉིས་ལ་འཁོན་འཛིན་གྱི་དྲི་དང་བྲལ་ཞིང་། བརྩེ་བའི་མིག་གི་འོད་ཟེར་བཞིན་འཕྲོ་བཞིན་པར་བསུ་བ་བྱེད་པའི་ཚུལ་འདི་དག་མཐོང་ནས་ཁོང་གཉིས་ཀྱང་ཡིད་ཀྱི་དགའ་སྤྲོའི་པད་མཚོ་ཡོངས་སུ་འཕྱུར་ཏེ་ཞལ་གྱི་པད་མའི་འཛུམ་དགོད་ཀྱི་འདབ་མ་རབ་ཏུ་འཁྲོལ་ནར་གྱུར་ཏོ། ། ངང་ཚུལ་འདི་ཡིས་སྦྲང་རྩིའི་ཟས་ཅན་རྣམས་ཀྱི་བློ་སེམས་ལྷག་པར་གཡོས་ནས་དགའ་ཚོར་གྱི་སྣང་བས་མྱོས་ཏེ་དབང་མེད་དུ་བླངས་པའི་སྙན་ཞིང་འཇེབས་པའི་གླུ་དབྱངས་ཀྱིས་ལྡུམ་ར་འགེགས་པར་བྱས་པ་དང་། ཐོས་འཛིན་དབང་པོའི་བདུད་རྩིར་གྱུར་བའི་མགུར་གྱིས་བསྐུལ་ཏེ་ཡིད་འོང་མེ་ཏོག་གི་ཚོགས་རྣམས་ཀྱང་ལང་ཚོའི་མཆོར་སྒེག་གི་འགྱིང་ཉམས་དང་ལྡན་པའི་གར་ལ་རོལ་ནས་དགའ་སྐྱིད་ཕུན་སུམ་ཚོགས་པའི་རྣམ་པས་རབ་ཏུ་ཁེངས། དེའི་ཆེ་ན་ཨ་མ་གཡུ་སྒྲོན་ནི་རང་གིས་ཡུན་རིང་དཀའ་སྤྱད་སྲིང་བྱས་པའི་འབྲས་བུ་ལས་བྱུང་བའི་ལྡུམ་ར་འདི་ལ་སྤྲོ་ཉམས་དང་ལྡན་པའི་རྣམ་པ་གསར་པ་ཞིག་སླར་ཡང་འཕྱུར་བས་བློ་བདེ་བག་ཕེབས་ཀྱིས་འཛུམ་བག་དང་ལྡན་པའི་སྒོ་ནས་གཡོས་ཁང་དུ་ཁྱིམ་འཛིན་མའི་བྱ་བ་ལ་འཇུག་པར་ཆས་སོ།། །། ((ཕྲན་བཤད))སྒྲུང་ཐུང་འདིས་ཨ་མ་གཡུ་སྒྲོན་གྱི་མེ་ཏོག་ལྡུམ་རའི་ནང་གི་དྲང་ལྡོག་ཕྱོགས་ཀྱི་མེ་ཏོག་འགའི་བར་ཀྱི་ཀླན་ཀ་བརྒྱུད་དེ་འགལ་བ་ནི་ཆོས་དང་འཇིག་རྟེན། སྤྱི་སྒེར་གཉིས་ཀའི་བྱ་བ་རྣམས་འགྲུབ་པའི་གེགས་རྐྱེན་ཡིན་ལ། མཐུན་སྒྲིལ་འབའ་ཞིག་ནི་རང་གཞན་ཀུན་གྱི་ཕུན་ཚོགས་ཀྱི་གཞི་མ་ལྟ་བུ་ཡིན་པས། མི་བྱིངས་ཀྱིས་འཛུབ་མོ་ལྔ་བཅངས་ཁུ་ཚུལ་གྱིས་སྤྱིའི་ཁེ་གྱོང་ལ་འབད་ན་རང་དོན་ཞོར་ཡིན་པར་འཚོ་བའི་གཏན་ཚིགས་ཤིག་ཀློག་པ་པོར་བསྟན་ཡོད། རྩོམ་འདི་རྩོམ་པ་པོས་དངོས་ཡོད་འཚོ་བའི་རྟོག་ཞིབ་དང་འབྲི་བཞེངས་ཙམ་གྱིས་ཡིད་མི་ཚིམ་པར།སྤྱི་ཚོགས་སྣང་ཚུལ་དེ་དག་གི་སྔ་རྐྱེན་ཕྱིས་འབྱུང་ལ་དཔྱད་ཞིབ་ཀྱིས་འཚོ་བའི་ཁྲོད་ཀྱི་གཏན་ཚིགས་ཤིག་སྔོག་འདོན་བྱས་ཡོད་པས། གཏན་ཚིགས་རང་བཞིན་གྱི་ཆ་ནས་གཞན་གྱི་བརྩམས་ཆོས་དང་མི་འདྲ་བའི་དགེ་མཚན་ཐུན་མོང་མ་ཡིན་པ་ཞིག་ལྷུག་པོར་ཐོན་ཡོད། དེའི་ཆ་ནས་སྒྲུང་འདི་བྱིས་སྒྲུང་གི་རྣམ་པ་དང་བརྗོད་བྱར་ཅུང་ཉེ་བའི་སྒོ་ནས་འོས་མིན་ལུགས་འགལ་གྱི་སྤྱི་ཚོགས་སྣང་ཚུལ་གྱི་སྨུག་སྤྲིན་དྭངས་བར་བྱས་ཏེ་མི་རྣམས་ལ་མིག་སྔར་གྱི་སྣང་ཚུལ་གསལ་སྟོན་བྱས་ཡོད་ནའང། རྩོམ་འདིའི་མི་སྣ་རྣམས་རང་གཤིས་ཤིན་ཏུ་གསལ་བ་ཤ་སྟག་ཏུ་ཡོད། ། ཧ་ལོ་དཀར་པོ་ནི་གཞན་གྱི་ཕུན་ཚོགས་ལ་ཕྲག་དོག་ཆེ་ཞིང་། ཁ་ཡག་ངོ་དགའ་ཤིན་ཏུ་ར་རོ་བ། ལྷག་པར་ཧམ་སེམས་ཀྱི་ལག་ཟུང་ནམ་ཡང་གཞན་ལ་རྐྱོང་བའི་མི་སྣ་ཞིག་རེད། ཐག་འཁྱུད་མེ་ཏོག་གིས་མི་རྒྱུད་ཀྱི་རྩིས་མཐོང་བོར་བའི་ཧམ་པ་དེ་རང་ཉིད་འཚོ་བཞེས་ཙམ་གྱི་ཆེད་ཡིན་ལ། ཧ་ལོ་དཀར་པོས་མི་རྒྱུད་ཀྱི་རྩིས་མཐོང་བོར་བའི་ཧམ་པ་དེ་མ་སེམས་ཅན་ཐམས་ཅད་གླེན་པར་གྱུར། གླེན་པ་ཐམས་ཅད་རྟོལ་བོར་གྱུར། རྟོལ་བོ་ཏམས་ཅད་ངར་དབང་། ཞེས་པ་ལྟར་རང་ཚོད་ལས་རིང་དུ་བརྒལ་བའི་ཧམ་པ་མཐར་ཐུག་པ་ཞིག་རེད། ཐག་འཁྱུད་མེ་ཏོག་ནི་ཡིན་མིན་ལེགས་ཉེས་ཀྱི་བླང་དོར་ལ་བློ་མིག་མ་བསྡོངས་པ་ཞིག་ཡིན་ནའང་། རང་སྒེར་གྱི་ཁེ་གྱོང་ཕྲན་བུའི་ཆེད་འབྱོར་ཚེ་ཉེ་བའི་ས་ན་ཞུམ་ཞུམ་དུ་འགྲོ་ཞིང་། རྒུད་ཚེ་རིང་བའི་ས་ནས་མཛུབ་ཤེར་གྱིས་འཕྱ་བ། ཞེས་པ་ལྟར། བདེན་ལུགས་སྦས་ཏེ་སྨྲ་མི་འདོད་ཅིང་། ཡུལ་དུས་གནས་བབ་ཀྱི་འགྱུར་ལྡོག་དང་བསྟུན་ཏེ་རང་དོན་སྒྲུབ་རྒྱུར་གོམས་པའི་གྱང་ཁའི་རྩའི་བརྟུལ་ཞུགས་ཅན། མཐོ་བ་ལ་ལེགས་སོ་དང་དམའ་བ་ལ་ཁྱད་གསོད་ཀྱི་རང་གཤིས་མངའ་བ། སྐྱ་སེར་ཕོ་མོ་སུམ་བལྟས་ཀྱང་ཞེ་མེར་བའི་སྒྱུ་རྩལ་སྣང་བརྙན་ཆེས་ཕུལ་དུ་བྱུང་བ་ཞིག་རེད། ཧང་ཏ་མཚལ་ཀ་ནི་སྤྱི་སེམས་ཆེ་ལ་ལྷག་བསམ་དང་ལྡན་པས་བདེན་ལུགས་ཀྱི་རྒྱབ་སྐྱོར་ཆེ་ཕོ་གཏམ་ངོ་དང་དྲི་མག་ཆུ་ཞེས་པ་ལྟར། བདེན་རྫུན་དང་འགྲིག་མིན་གྱི་གནས་ལུགས་གཅིག་གཉིས་ཀྱིས་སྨྲ་སྤོབས་ཀྱང་། ཕ་རོལ་ཉམ་ཐག་ལ་བྱམས་སེམས་ཆེ་ཐལ་བས་བདེན་དོན་བརྩོན་ལེན་བྱེད་པའི་བྱ་གཞག་གི་མཐའ་འཁྱོལ་དཀའ། མེ་ཏོག་ཁྲག་ཐིག་ནི་བདེན་དོན་ལ་ཕྱོགས་པའི་མི་སྣ་ཞིག་ཡིན་མོད། ཁོར་ཨ་མ་གཡུ་སྒྲོན་ལྟ་བུའི་རྒྱབ་རི་བྲག་ལྟ་བུ་ཞིག་མེད་ཚེ། བདེན་ལུགས་ཁོང་དུ་སྦེད་དེ་ཁར་འབྱིན་པའི་སྤོབས་པ་དང་བྲལ་པའི་རང་གཤིས་ཟུང་ཟད་ཡོད། ། ཨ་མ་གཡུ་སྒྲོན་ནི་བརྩམས་སྒྲུང་འདིའི་ཁྲོད་ཀྱི་དྲང་ཕྱོགས་མི་སྣ་ཡིན་ལ། ཡིན་མིན་ལེགས་ཉེས་ཤན་འབྱེད་པའི་གཟུ་བ་ལྟ་བུའང་ཡིན། རྩོམ་པ་པོས་སྨྱུག་ཁ་མང་པོ་བཀོལ་ནས་མི་སྣ་འདིའི་གཤིས་ཀ་འབྲི་བཞེངས་བྱས་མེད་ནའང་། མི་སྣ་འདི་ལ་གཞན་དང་མི་འདྲ་བའི་བྱེད་ནུས་གལ་ཆེན་ཞིག་ཡོད། འདི་ནི་རྩོམ་པ་པོའང་ལྷུག་བརྗོད་བྱེད་མཁན་ཉིད་ཨ་མ་གཡུ་སྒྲོན་གྱི་ལུས་ལ་འཕོས་ཏེ། འདི་སྣང་ལ་རྟོག་ཞིབ་བྱས་ཆོག་པ་མ་ཟད་མི་སྣ་འདིས་རང་ཉིད་ཀྱི་སེམས་ཁམས་དང་དྲན་ཚུལ་ཡང་སྤྲོས་ཆོག །གལ་ཏེ་ཨ་མ་གཡུ་སྒྲོན་གྱི་མིག་དབང་མ་གཡར་ན་མེ་ཏོག་ལྡུམ་རའི་ནང་གི་ཡོད་ཚད་རྩོམ་པ་པོའི་ཆ་ཞིག་དང་བརྩམས་ཆོས་ཁྲོད་ཀྱི་མི་སྣ་དཀྱུས་མ་ཞིག་གི་ཆ་བཅས་ཕྱོགས་གཉིས་ཀྱིས་གྲུབ་ཡོད། ། གཞན་ཡང་། ཧ་ལོས་རང་ཉིད་མེ་ཏོག་ཀུན་གྱི་གཙུག་རྒྱན་དུ་འཁོད་རྒྱུའི་གྲབས་གཤོམ་བྱས་ཚེ། ཨ་མ་གཡུ་སྒྲོན་གཙོས་པའི་མེ་ཏོག་བྱིངས་ཀྱིས་ཁ་རྡུང་ཚ་ནན་བཏང་མཐར། ཧ་ལོ་དང་ཐག་འཁྱུད་གཉིས་ཀྱིས་སྔར་བྱས་ལ་ནོངས་འགྱོད་ཀྱིས་སླར་ཡང་མཐུན་འགྲིག་གིས་མིས་སྨོན་རང་སྐྱིད་ཀྱི་ལྡུམ་ར་ཞིག་ཏུ་གྱུར། ཞེས། མཇུག་བསྡུ་སྐབས་རྩོམ་པ་པོས་རང་ཉིད་ཀྱི་བསམ་དོན་བཞིན་གཏམ་རྒྱུད་རིལ་པོ་སྤྲོ་བའི་ངང་མཇུག་བསྡུས་ཡོད། ཧམ་སེམས་ཀྱི་འདབ་ལོ་རིང་དུ་བརྐྱངས་པའི་ཧ་ལོ་དང་། རང་ཚུགས་མེད་པའི་ལུས་པོ་སུ་ལའང་འཁྲིལ་བའི་ཐག་་འཁྱུད་གཉིས་ཀྱི་གཤིས་ཀར་བརྟན་ཚེ། ལྡུམ་རྭ་འདིར་སྔར་བཞིན་མིས་སྨོན་རང་སྐྱིད་ཅིག་འབྱུང་ཐུབ་བམ། དེ་ལས་མེ་ཏོག་དེ་དག་གི་འགལ་བ་སྔར་ལས་ཇེ་དྲག་དུ་བཏང་སྟེ། ལྡུམ་རྭ་དེའང་ཞིག་རལ་དུ་སོང་ཞིང་ཚེ་སྲོག་གི་རྒྱུ་བ་དབེན་པ་ཞིག་བྱས་ཏེ། སྐྱོགར་གྱི་ཚུལ་དུ་མཇུག་བསྡུས་ན་མི་སྣའི་གཤིས་ཀ་དང་འཚམས་ཤིང་། ཀློག་མཁན་ལའང་ལྡོག་ཕྱོགས་ནས་མཏུན་སྒྲིལ་གྱི་གལ་ཆེན་རང་བཞིན་དེ་ངེས་ཤིས་གཏིང་ཟབ་མོ་འདྲོངས་ཐུབ་པས། རྩོམ་པ་པོས་སུན་འབྱིན་བྱེད་ཡུལ་གྱི་མི་སྣར་བཟོད་སྒོམ་ཏལ་ཆེ་བ་དང། ཉིད་ཀྱིི་བརྩེ་སེམས་ཆེ་ཐལ་བས་འཚོ་བའི་གནས་ལུགས་ལ་འཁྱོག་སྤྲོས་བྱས་པའི་ཆ་ཅུང་མངོན་ཡོད་སྙམ་མོ།། །། གསལ་བཤད། ‘’བོད་རྩོམ་གསར་བའི་བརྩམས་ཆོས་བདམས་ཡོད།’’ ཅེས་པའི་དེབ་ནས་བཤུས། ལྕགས་ཐར་གྱིས་བརྩམས་བསྒྲིག་བྱས། ཀྲུང་གོའི་བོད་རིག་པ་དཔེ་སྐྲུན་ཁང་།
སུང་ཡིང་ཞིང་(༡༥༨༧-༡༦༦༦)(རྒྱ་སྐད།: 宋应星)ནི་མིང་རྒྱལ་རབས་དུས་ཀྱི་ཚན་རིག་པ་གྲགས་ཅན་ཞིག་ཡིན། ཁོང་གི་༼བཟོ་རིག་གཏེར་མཛོད།༽ནི་རྒྱལ་ཁབ་ཕྱི་ནང་ཀུན་ཏུ་སྙན་གྲགས་ཆེ། དཔེ་ཆ་དེར་རི་མོ་གཙོ་བོར་བྱས་ཏེ་གཞུང་ལུགས་གཟུགས་སྣང་ཅན་དང་ཡི་གེ་བསྡུས་གསལ་ཅན་དུ་བྱས་ནས། རང་རྒྱལ་གྱི་ཞིང་ལས་དང་ལག་ཤེས་བཟོ་ལས་ཁྲོད་ཀྱི་ལག་རྩལ་གྲུབ་འབྲས་སྣ་ཚོགས་ཞིབ་གསལ་དུ་བྲིས་ཡོད་པས། འཛམ་གླིང་ཚན་རྩལ་ལོ་རྒྱུས་སྟེང་དུ་དོན་སྙིང་གལ་ཆེན་ལྡན།
པཱ་ལའི་རིགས་ཀྱི་རྒྱལ་རྒྱད་ཐ་མ་ཡཀྵ་པཱ་ལས་སྲིད་དབང་བཟུང་ནས་ལོ་གཅིག་མ་ཟིན་ཙམ་ལ་དའི་བློན་པོ་ལ་ཝ་སེ་ནས་སྲིད་དབང་ཕྲོགས་རྗེས་སེ་ནའི་རིགས་ཀྱི་རྒྱལ་པོ་བཞི་སྟེ་། ༡.ལ་ཝ་སེ་ན་། ༢.དེའི་བུ་ཀ་སེ་ན་། ༣.དེའི་བུ་མ་ཎི་ཏ་སེ་ན་། ༤.དེའི་བུ་ར་ཐི་ཀ་སེ་ན་བཅས་ཡིན་། རྒྱལ་པོ་འདི་དག་གི་རིང་ལ་སྲིད་དབང་བཟུང་བའི་ལོ་གྲངས་བསྡོམས་པའི་ལོ་བརྒྱད་ཅུ་མ་ཟིན་ཙམ་ལམ་མ་སོང་ཞེས་《རྒྱ་གར་ཆོས་འབྱུང་》ལས་གསལ་། རྒྱལ་པོ་འདི་དག་གི་རིང་ལ་རྒྱ་གར་ཡུལ་དབུས་མ་གྷ་ངྷར་ཡང་སྟག་གཟིག་གི་ཆོས་ལུགས་དར་སྤེལ་ཤིན་ཏུ་ཆེ
ཞི་བསིལ་བདུད་རྩིས་ཀླ་ཀློའི་མེ་དཔུང་བཅིལ། ། ཆོལ་གསུམ་བོད་འབངས་རང་དབང་གནས་ལ་བཀོད། ། དཔལ་ལྡན་ས་སྐྱའི་སྡེ་རབས་རིམ་བྱུང་ནས། ། སླར་ཡང་རྫོགས་ལྡན་གསར་པའི་དགའ་སྟོན་འཇོ། ། གནམ་སའི་དབང་ཕྱུག་དགའ་ལྡན་ཕོ་བྲང་པའི། ། ཞི་བའི་རྒྱལ་ཐབས་གསེར་གྱི་འཁོར་ལོ་ཆེར། ། རྒྱ་ཧོར་ཆེ་རྒུའི་རལ་པའང་ཉེར་བཏུད་ན། ། ཕྱོགས་ལས་རྣམ་པར་རྒྱལ་བ་དོན་དང་མཐུན། ། དུས་ཀྱིས་རྒུད་པའི་ཐུན་གསུམ་མཚན་ལྗོངས་འདིར། ། ཐུགས་བསྐྱེད་ག་བུར་ཟེར་མ་དང་འགྲོགས་ཏེ། ། འཆར་པའི་ཟླ་བའི་གངས་ཅན་མགོན་པོ་ཁྱོད། ། དུས་ལས་གཡོལ་མེད་རྒྱ་མཚོའི་རླབས་འདྲ་དྲན། ། ཞེས་པ་ནི་དགའ་སྐྱོ་སྣོལ་མར་འཐབ་པའི་ཚོར་སྣང་གིས་སེམས་ཁམས་བཟི་བའི་བར་སྐབས་ཀྱི་སེམས་གསོ་དང་ངལ་གསོ་ལྷན་ཅིག་པའི་གཏམ་དུ་སྨྲས་སོ། །
བོད་རང་གིས་རང་ལ་གླུུ་གར་གྱི་རྒྱ་མཚོ་ཞེས་འབོད་པ་ལྟར། མང་དོན་མཚོངས་བར་བོད་འདི་ལ་གྱ་ནོམ་ཞིང་ཐུན་མོང་མ་ཡིན་པའི་གླུ་གར་གྱི་རིག་གནས་ལོ་རྒྱུས་རིང་པོ་ཞིག་ཡོད་དོ།
འཕུར་རྟའི་སྐར་ཚོམ་ནི་ནམ་མཁའ་ལྷོ་མའི་སྐར་ཚོམ་ཚོགས་ཀྱི་གཅིག་ཡིན་པ་དང་། དེ་ལྷ་མོའི་སྐར་ཚོམ་གྱི་ལྷོ་ནུབ་དང་བུམ་པའི་སྐར་ཚོམ་གྱི་བྱང་ཕྱོགས་ན་གནས་ཡོད། སྐར་ཚོམ་འདིའི་རྒྱ་ཁྱོན་ལ་ཏུའུ་གྲུ་བཞི་མ1121ཡོད་ལ། ནམ་མཁའ་ཡོངས་ཀྱི་སྐར་ཚོམ་བརྒྱད་ཅུ་གྱ་བརྒྱད་ཁྲོད་སྐར་ཚོམ་འདིའི་རྒྱ་ཁྱོན་ཨང་རིམ་བདུན་པ་ཡིན།
སྤྱི་ལོ2012ལོར་ལྷོ་ནུབ་མི་རིགས་སློབ་གླིང་དུ་ཕེབས་ནས་མུ་མཐུད་དུ་བོད་ཀྱི་རིག་གནས་འཛིན་སྐྱོང་སྤེལ་གསུམ་ལ་འབད་འབུངས་དང་སློབ་བུ་རྣམས་ལ་ཕྱི་ནང་རིག་པའི་བདུད་རྩི་གནང་བཞིན་ཡོད་པ་ལགས།
ཀྲུའུ་ཀོ་ལིའང་་(༡༨༡-༢༣༤)(རྒྱ་སྐད།: 诸葛亮)གི་མིང་གཞན་ལ་ཁུང་མིང་ཟེར་ཞིང་། རྒྱལ་ཁབ་གསུམ་སྐབས་སུ་ཧུའུ་རྒྱལ་ཁབ་ཀྱི་བློན་ཆེན་ཡིན། ལོ་ན་གཞིན་དུས་ནན་དབྱང་ལུང་ཀྲུང་དུ་དཔོན་བྱོལ་དབེན་བཞུགས་གནང་། ལིའུ་པེ་ཐེངས་གསུམ་ལ་ཁོང་གི་རྩྭ་སྤྱིལ་དུ་ཕེབས་ནས་རོགས་རམ་གནང་བའི་རེ་བ་ཞུས། ཁོང་གིས་ལིའུ་པེ་ལ་ཕྱོགས་གཅིག་བཙན་གྱིས་བཟུང་སྟེ་གནམ་འོག་དབང་སྒྱུར་བྱེད་པའི་ཐབས་ཇུས་ཤིག་བསྩལ། ལིའུ་པེ་འདས་རྗེས་ཁོང་གིས་དགུང་ལོ་ཆུང་བའི་རྒྱལ་སྲས་ལ་རམ་འདེགས་མཛད་དེ་ཐེངས་དྲུག་ལ་ཆི་ཧྲན་རི་བོ་བརྒལ་ནས་ཝེ་ལ་གཡུལ་བཏེགས། མཐར་རྒྱལ་ཁབ་ཀྱི་དོན་དུ་གཡུལ་སར་ཞི་བར་གཞོལ།
རྒྱལ་ཞེན་ཤེས་རབ་སྙིང་སྟོབས་ཅན།། མཁས་དབང་དགེ་འདུན་ཆོས་འཕེལ་ནི།། ཕྱི་ལོ་གཅིག་དགུ་ཐིག་གཉིས་ལོར།། རེབ་གོང་ཞོ་འཕོང་ཞེས་པའི་སར།། ཕ་ཡབ་སྔགས་འཆང་རྡོ་རྗེ་དང་།། མ་ཡུམ་པད་མ་སྐྱིད་གཉིས་ཀྱི།། སྲས་སུ་དགེ་འདུན་ཆོས་འཕེལ་འཁྲུངས།། དགུང་གྲངས་བདུན་ཙམ་ལོན་པ་ན།། ཡབ་ཆེན་དགོངས་པ་ཞི་བར་གཤེགས།། དགུང་གྲངས་བརྒྱད་ལ་ཐོན་སྐབས་སུ།། ཡ་མ་བཀྲ་ཤིས་དགོན་པའི་ནང་།། ཨ་ཁུ་བསྟན་པ་ཞེས་བྱའི་སར།། ཡི་གེ་འབྲི་ཀློག་སོགས་ལ་བསླབས།། རང་ལོ་བཅོ་ལྔར་སླེབས་པའི་དུས།། ཞྭ་མར་པཎྚི་ཏའི་གདན་ས།། དྷི་ཚ་བཀྲ་ཤིས་ཆོས་གླིང་དུ།། ཕེབས་ཏེ་བློ་རིག་ཕྱོགས་ལ་བསླབས།། དེ་ནས་དགུང་ལོ་བཅུ་དགུའི་ཐོག། མདོ་སྨད་རིག་པའི་ལྟེ་བ་ཞེས།། བླ་བྲང་བཀྲ་ཤིས་འཁྱིལ་དུ་ཕེབས།། འཛིན་གྲྭ་འོག་མ་རིམ་བགྲོད་ནས།། སློབ་སྦྱོང་ཕྱོགས་ལ་འབད་བརྩོན་བྱས།། མཁས་པའི་སྙན་པ་ཕྱོགས་ཀུན་གྲགས།། དེ་དུས་དགེ་ཆོས་འཛིན་གྲྭ་ལ།། ཐ་སྙད་འཛིན་གྲྭ་ཞེས་སུ་གྲགས།། འདི་ནི་བསྟོད་ཚིག་མ་ཡིན་དེ།། ཕྲག་དོག་མཚོན་གྱི་ཟུར་ཟའི་ཚིག། དེ་ནས་དགེ་འདུན་ཆོས་འཕེལ་གྱིས།། ཚན་རིག་ཕྱོགས་ལ་བསླབ་མགོ་བརྩམས།། ཤོག་བུའི་གནམ་གྲུ་ཆུང་ཆུང་ཞིག། གཙང་ཆུའི་ཕ་རོལ་འཕུར་དུ་བཅུག། དགོན་པའི་བླ་རྒན་བགྲེས་པོ་ཚོས།། བཀའ་ཆོས་ནང་ན་གསུངས་ཡོད་པའི།། གནམ་གྲུ་བཟོ་སྟངས་རིག་པ་དེ།། དགེ་ཆོས་ཁོ་ཡིས་ཤེས་ནས་འདུག། དེ་འདྲ་ལབ་པའི་དུས་ཙ་ན།། དྷི་ཚའི་ལ་རྒྱ་ཕྲག་བཞེས་དེ།། འཇམ་དབྱངས་བཞད་པའི་ཡིག་ཆ་ལ།། དོགས་པ་ཅུང་ཟད་རེ་བྱས་ཚེ།། བླ་བྲང་ཡུལ་གྱི་དགེ་བཤེས་ཚོས།། ལ་ལས་རྣམ་དཔྱོད་ཅན་རེད་ཅེས།། ལ་ལས་ཁོང་ལ་དམའ་འབེབས་བྱས།། ཅུང་ཟད་དཀའ་ངལ་འཕྲད་པའི་ཚེ།། ཁོང་གིས་ཐུགས་འདང་ཞིབ་ཏུ་བརྒྱབ།། ལྷ་ལྡན་ཕྱོགས་སུ་འགྲོ་ཐག་བཅད།། ཕྱི་ལོ་གཅིག་དགུ་ཉེར་དྲུག་ཞེས།། དགུང་ལོ་ཉེར་ལྔར་སླེབས་པའི་དུས།། ལྷ་ལྡན་འབྲས་སྤུངས་ཡུལ་དུ་གཤེགས།། ཀླུ་འབུམ་ཁང་ཚན་ཞེས་པའི་སར།། རྡོ་རྦས་ཤེས་རབ་རྒྱལ་མཚན་མདུན།། ནང་དོན་ཕྱོགས་ལ་སློབ་སྦྱོང་བྱས།། མཁས་པའི་གྲགས་པ་ཕྱོགས་ཀུན་ཁྱབ།། སྤྱི་ལོ་གཅིག་དགུ་སོ་གསུམ་མམ།། དགུང་གྲངས་སུམ་ཅུ་སོ་གཉིས་ལོར།། དཀའ་བ་བརྒྱ་ཕྲག་ཁྱད་བསད་དེ།། ལྷོ་ཕྱོགས་རྒྱ་གར་ཡུལ་དུ་བྱོན།། ཆབ་སྲིད་དཔལ་འབྱོར་དམག་དོན་དང་།། ལེགས་སྦྱར་སྐད་དང་དབྱིན་ཡིག་སོགས།། ཡོད་ཚད་ལེགས་པར་བསླབས་པའི་རྗེས།། ཡོངས་འཛིན་ཁྲི་བྱང་རིན་ཆེན་དང་།། ཀ་ཤོད་གཉིས་ཀྱིས་ཡིག་སྐུར་ནས།། ཁྱེད་རང་ཕྱིར་ཕེབས་གནང་ཞེས་གསོལ།། སྤྱི་ལོ་གཅིག་དགུ་ཞེ་དྲུག་གམ།། དགུང་ལོ་ཞེ་ལྔར་སླེབས་པའི་དུས།། བདེ་བླག་ངང་དུ་ཞབས་སོར་འཁོད།། ཕྱི་ལོ་གཅིག་དགུ་ཞེ་དྲུག་ལོར།། དེབ་ཐེར་དཀར་པོ་བརྩམས་མགོར་བཟུང་།། གཅིག་དགུ་ཞེ་དྲུག་སྨད་ཙམ་ནས།། དགེ་འདུན་ཆོས་འཕེལ་འཛིན་བཟུང་བྱས།། ལོ་གསུམ་བཙོན་ཁང་ནང་དུ་བཅུག། བཙོན་གྲོལ་བྱས་རྗེས་འདི་སྐད་གསུངས།། བསྟན་བཅོས་འདི་ཉིད་རྩོམ་པ་ལ།། ཕྱིར་ན་བར་ཆད་ངོ་ཙམ་ཡོད།། འདི་འདྲའི་བར་ཆད་ཆེན་པོ་ཞིག། ཡོད་པ་གཏན་ནས་ངས་མ་གོ། འདི་ཉིད་མཇུག་དྲིལ་ཐུབ་མ་སོང་།། འཛམ་བུ་གླིང་ན་རྙེད་དཀའ་བའི།། བཻཌཱུར་ཡིད་བཞིན་ནོར་བུ་ཞིག།། བོད་པས་རྡོ་ལ་བཏབ་པ་འདིས།། ད་ལྟ་ཡོངས་སུ་ཚིམ་པར་བྱོས།། ཕྱི་ལོ་གཅིག་དགུ་ལྔ་བཅུའམ།། དགུང་ལོ་ཞེ་དགུའི་དུས་སུ་གཤེགས།། ཡིད་བཞིན་རིག་མཛོད་ཆེན་མོ་ཞིག། བོད་པ་ཚང་གིས་མེ་ལ་བསྲེགས།།
ཏྲེ་སྒྲི་༼ ཨེ་སི་པན་ཡ་་སྐད་དུ་ Teide ༽ ཏྲེ་སྒྲི་མེ་རི་ནི་ཨེ་སི་པན་ཡ་རྒྱལ་ཁབ་ཀྱི་རི་བོ་ཆེས་མཐོ་ཤོས་དེ་ཡིན་ལ་ ནུབ་རྒྱ་མཚོ་ཆེན་མོའི་གླིམ་ཚོམ་གྱི་རི་བོ་མཐོ་ཤོས་ཡང་ཡིན་ནོ
༡ ལོ་རྒྱུས་སྐོར་ཐག་གཅོད་རྒྱུ་ཤིན་ཏུ་དཀའ་མོ་ཞིག་ཡིན། མང་མང་གི་ཁར་རྒྱུན་ལ་ཡིད་རྟོན་མི་རུང་བ་མང་དུ་ཡོད་པར་མ་ཟད། ཡིག་ཚང་དུ་བཀོད་པའི་ལོ་རྒྱུས་ཡིན་ཡང་ཡིད་རྟོན་མི་རུང་བ་མང་དུ་ཡོད། ---དོར་ཞི།
སྲོག་གཅོད་པ། མ་བྱིན་པར་ལེན་པ། མི་གཙང་བར་སྤྱོད་པ། རྫུན་དུ་སྨྲ་བ་སྟེ་གསང་བའི་དངོས་པོ་སྒྲ་ཇི་བཞིན་དུ་སྤྱོད་པའོ། ༼དུང་དཀར་ཚིག་མཛོད་ཆེན་མོ་༽ནས་བཏུས།
འདིའི་ངོས་ཐད་ནས། པེ་ཅིན་གྱི་བོད་པ་ཀུན་ལ་གཅིག་མཐུན་གྱི་སེམས་ཁྲལ་ཞིག་ཡོད་སྲིད་དེ། དེ་ནི་ཚང་མ་པེ་ཅིན་གྱི་ལག་མཐིལ་དུ་ཞུ་བའི་ཁ་བ་རྡོག་པོ་དེ་བྱ་འདོད་མེད་ཅིང་། ཚ་གདུག་ནང་གི་མར་རྡོག་དེ་བྱ་འདོད་མེད། གལ་ཏེ། ནམ་ཞིག་ལ་ཁ་བ་བཞིན་མ་ཞུ་རང་ཞུ་ཡིན་དུས་ཀྱང་། ཞུ་ས་དེ་ས་མཐོའི་ཕ་ཡུལ་དེ་ཡིན་ན་བསམ། ཞུ་ཟིན་པའི་གཤེར་གཟུགས་ཀྱིས་ས་མཐོའི་མྱུ་གུ་ཞིག་ལ་བརླན་གཤེར་གྱི་འཚོ་བཅུད་རེ་ཡིན་རུང་བསྟབས་ཐུབ་ན་བསམས།
དེང་རབས་ཀྱི་དུས་འཁོར་རེའུ་མིག་ལ་གཞུང་སྟར་བཅོ་བརྒྱད་ཡོད་པ་དེ་དག་ལ་རིགས་ཚན་ཞེས་འབོད་པ་དང། འཕྲེད་སྟར་བདུན་ཡོད་པ་དེ་དག་ལ་འཁོར་ཚན་ཞེས་འབོད། དེས་ན། ཁྱད་ཆོས་ཅི་འདྲ་ཞིག་ལ་གཞི་བཅོལ་ཏེ། རིགས་ཚན་དང་འཁོར་ཚན་ངེས་ཅན་ཞིག་གི་ནང་དུ་རྩ་རྫས་ཤིག་ཇི་ལྟར་འཇོག་ཆོག་གམ།
ལྕགས་རིགས་མིན་པ་ནི་མོ་བསྐྱེད་རྫས་ཡིན་རྐྱེན། རྫས་འགྱུར་བྱེད་སྐབས་གློག་རྡུལ་བླངས་ཏེ་ཆིངས་གྲུབ་པས་ན། དེ་དག་གི་ཁྱད་ཆོས་ལ་འཁོར་ཚན་དང་རིགས་ཚན་ནང་དུ་འགྱུར་བ་ཅི་འདྲ་ཞིག་ཡོད་དམ། རྩ་རྫས་སོ་སོའི་མོ་རྡུལ་འབྲིད་ནུས་ལ་ལྟོས་ཏེ་དུས་འཁོར་རེའུ་མིག་གི་གོ་རིམ་སྒྲིག་པ་དེས་ལྕགས་རིགས་མིན་པའི་རྩ་རྫས་རྣམས་དུས་འཁོར་རེའུ་མིག་གི་གཡོན་སྟེང་དུ་ཡོད་པ་མ་ཟད། ལྟོས་གཞི་འདིས་འཚོ་རླུང་དང་རྫས་འགྱུར་བྱས་པའི་རྩ་རྫས་དེའི་འདུས་རྫས་ཀྱི་རང་བཞིན་སྟོན་ཐུབ། དེ་ཡང། སྤྱིར་ལྕགས་རིགས་ཀྱི་རྩ་རྫས་དང་འཚོ་རླུང་གི་འདུས་རྫས་ཀྱི་རང་བཞིན་ནི་བུལ་དང། ལྕགས་རིགས་མིན་པའི་རྩ་རྫས་དང་འཚོ་རླུང་གི་འདུས་རྫས་ཀྱི་རང་བཞིན་ནི་སྐྱུར་བཞིན།
ཀུན་རྫོབ་རྫུན་པར་ཤེས་ཀྱང་ཚོགས་གཉིས་གསོག །དོན་དམ་སྒོམ་མེད་རྟོགས་ཀྱང་མཉམ་པར་འཇོག །ཟུང་འཇུག་མངོན་དུ་འགྱུར་ཀྱང་བརྩོན་འགྲུས་རྩོམ། །མཚུངས་མེད་བླ་མའི་ཞབས་ལ་ཕྱག་འཚལ་ལོ། ། དོན་བཞི་པ་ཚོགས་བསགས་པ་མཎྜལ་གྱི་ཁྲིད་ནི། བསོད་ནམས་དང་ཡེ་ཤེས་ཀྱི་ཚོགས་གཉིས་མ་རྫོགས་ན། དག་པ་གཉིས་ལྡན་གྱི་སངས་རྒྱས་ཐོབ་པའི་ཐབས་མེད། དི་བཞིན་དུ་ཚོགས་གཉིས་ཡོངས་སུ་མ་རྫོགས་པར། སྟོང་པ་ཉིད་ཀྱི་དོན་མ་ནོར་བ་དེ་ཡང་རྒྱུད་ལ་སྐྱེ་མི་ནུས་ཏེ། མདོ་ལས། ཇི་སྲིད་ཚོགས་གཉིས་དམ་པ་དེ་ནི་མ་རྫོགས་པར། །དེ་སྲིད་སྟོང་ཉིད་དམ་པ་དེ་ནི་རྟོགས་མི་བྱེད། །ཅེས་གསུངས། དེ་བཞིན་དུ་གཞན་ཡང༌། དོན་དམ་ལྷན་ཅིག་སྐྱེས་པའི་ཡེ་ཤེས་ནི། །ཚོགས་བསགས་སྒྲིབ་པ་དག་པའི་ལས་རྗེས་དང༌། །རྟོགས་ལྡན་བླ་མའི་བྱིན་རླབས་ཁོ་ན་ལས། །ཐབས་གཞན་བསྟེན་པ་རྨོངས་པར་ཤེས་པར་བྱ། །ཞེས་གསུངས། སྟོང་ཉིད་མངོན་དུ་རྟོགས་ནས་ཀྱང༌། ད་དུང་ཇི་སྲིད་རྫོགས་པའི་སངས་རྒྱས་ཀྱི་གོ་འཕང་མ་ཐོབ་པར་ལམ་གོང་ནས་གོང་དུ་དགོས་པས་ན། བསོད་ནམས་དང་ཡེ་ཤེས་ཀྱི་ཚོགས་གཉིས་བསགས་པ་ལ་འབད་དགོས་ཏེ། རྣལ་འབྱོར་གྱི་དབང་ཕྱུག་ཏཻ་ལོ་པའི་ཞལ་ནས། བུ་སྣང་བ་རྟེན་ཅིང་འབྲེལ་འབྱུང་འདི། །དོན་སྐྱེ་བ་མེད་པར་མ་རྟོགས་པར། །ཚོགས་གཉིས་ཤིང་རྟའི་འཕང་ལོ་དང༌། །འབྲས་བར་མ་བྱེད་ནཱ་རོ་པ། །ཞེས་དང༌། རྣལ་འབྱོར་དབང་ཕྱུག་བིརྦ་པའི་དོ་ཧ་ལས་ཀྱང༌། ཀུན་རྫོབ་སངས་རྒྱས་མི་རེའི་གདིང་ཆེན་ལྡན་གྱུར་ཀྱང༌། །བསོད་ནམས་ཚོགས་ཆེན་མི་གཅོག་ཅི་ནུས་འབད་པར་བྱ། །ཞེས་དང༌། མཉམ་མེད་དྭགས་པོ་རིན་པོ་ཆེའི་ཞལ་ནས་ཀྱང་བསགས་སྦྱང་རང་སར་དག་ཀྱང་ཚོགས་ཆུང་དུ་ནས་བསགས་ཞེས་གསུངས། དེས་ན་ཚོགས་བསགས་པའི་ཐབས་ལ་བསམ་གྱིས་མི་ཁྱབ་པ་ཞིག་རྒྱལ་བ་ཐབས་མཁས་ལ་ཐུགས་རྗེ་ཆེ་བས་གསུངས་པ་ཡིན་ཀྱང༌། དེའི་ནང་ནས་མཆོག་ཏུ་གྱུར་པ་ནི་མཎྜལ་འབུལ་བ་འདི་ཡིན་ཞིང༌། རྒྱུད་ལས། སངས་རྒྱས་ཞིང་ཁམས་ཐམས་ཅད་ལ། །སྟོང་གསུམ་ཞིང་ཁམས་མ་ལུས་པ། །འདོད་པའི་ཡོན་ཏན་བརྒྱན་པ་ཡི། །མཆོད་ན་སངས་རྒྱས་ཡེ་ཤེས་རྫོགས། །ཞེས་པ་ལྟར། དེ་ལ་མཎྜལ་འབུལ་བའི་དུས་སུ། རང་ལུགས་ཀྱི་ཕྱག་ལེན་ལ་བསྒྲུབ་པའི་མཎྜལ་དང་མཆོད་པའི་མཎྜལ་གཉིས་ཡོད། དེ་ལ་མཎྜལ་གྱི་རྒྱུ་ནི། རང་གི་འབྱོར་པ་དང་བསྟུན་ནས་རབ་གསེར་དངུལ་ལ་སོགས་རིན་པོ་ཆེའི་མཎྜལ། འབྲིང་འཁར་བ་ལ་སོགས་རྒྱུ་དག་པ། ཐ་ན་རྡོ་ལེབ་དང་ཤིང་ལེབ་ལ་སོགས་པའི་སྟེགས་འཇམ་པོས་ཀྱང་རུང༌། དེ་ལ་འགོད་རྒྱུའི་ཚོམ་བུ་ནི། རབ་གཡུ། བྱི་རུ། མུ་མེན། མུ་ཏིག་ལ་སོགས་པ་རིན་པོ་ཆེ། འབྲིང་ཨ་རུ་ར། སྐྱུ་རུ་ར་ལ་སོགས་པའི་སྨན་གྱི་འབྲས་བུ། ཐ་མ་ནས། འབྲས། གྲོ་སྲན་མ་ལ་སོགས་འབྲུའི་རིགས་བྱེད། ཡང་ཐ་ཡང་རྡོ་དང་གསེག་མ། བྱེ་མ་ལ་སོགས་པས་ཀྱང་དམིགས་པའི་རྟེན་ཙམ་རུང༌། གང་ལྟར་ཡང་མཎྜལ་གྱི་གཞི་དེ་བྱི་དོར་ལེགས་པར་བྱས་ལ། དང་པོ་སྒྲུབ་པའི་མཎྜལ་ཚོམ་བུ་ལྔ་བཀོད། དེའི་དབུས་ཀྱི་ཚོམ་བུ་དེ་སངས་རྒྱས་རྣམ་པར་སྣང་མཛད་ལ་བུདྡྷ་རིགས་ཀྱི་ལྷ་ཚོགས་ཀྱིས་བསྐོར་བ། མདུན་གྱི་ཚོམ་བོ་དེས་སངས་རྒྱས་རྡོ་རྗེ་མི་བསྐྱོད་པ་ལ་རྡོ་རྗེ་རིགས་ཀྱི་ལྷ་ཚོགས་ཀྱིས་བསྐོར་བ། ལྷའི་ཚེམ་བུ་དེ་སངས་རྒྱས་རིན་ཆེན་འབྱུང་ལྡན་ལ་རིན་ཆེན་རིགས་ཀྱི་ལྷ་ཚོགས་ཀྱིས་བསྐོར་བ། ནུབ་ཀྱི་ཚོམ་བུ་དེ་སངས་རྒྱས་སྣང་བ་མཐའ་ཡས་ལ་པདྨ་རིགས་ཀྱི་ལྟ་ཚོགས་ཀྱིས་བསྐོར་བ། བྱང་གི་ཚོམ་བུ་དེ་སངས་རྒྱས་དོན་ཡོད་གྲུབ་པ་ལ་ལས་ཀྱི་རིགས་ཀྱི་ལྷ་ཚོགས་ཀྱིས་བསྐོར་བར་བསམ། ཡང་ན་དབུས་ཀྱི་ཚོམ་བུ་དེ་རྩ་བའི་བླ་མ་དང་ཨོ་རྒྱན་ཆེན་པོ་དབྱེར་མེད་པ་ལ་རྫོགས་ཆེན་བརྒྱུད་པའི་བླ་མ་ཐམས་ཅད་ཐོ་བརྩེགས་སུ་བཞུགས་པ། མདུན་གྱི་ཚོམ་བུ་དེ་སངས་རྒྱས་ཤཱ་ཀྱ་ཐུབ་པ་ལ་བསྐལ་པ་བཟང་པོའི་སངས་རྒྱས་སྟོང་རྩ་གཉིས་ཀྱིས་བསྐོར་བ། གཡས་ཀྱི་ཚོམ་བུ་དེ་ཉེ་བའི་སྲས་ཆེན་བརྒྱད་ལ་བྱང་སེམས་འཕགས་པའི་དགེ་འདུན་གྱི་བསྐོར། གཡོན་གྱི་ཚོམ་བུ་དེ་ཉན་ཐོས་མཆོག་གཉིས་ལ་ཉན་རང་འཕགས་པའི་དགེ་འདུན་གྱིས་བསྐོར་བ། རྒྱབ་ཀྱི་ཚོམ་བུ་དེ་འོད་དྲྭ་མིག་གི་ཀློང་ན་ཆོས་དཀོན་མཆོག་གླེགས་བམ་བརྩེགས་པའི་རྣམ་པར་བཞུགས་པ་སྟེ། སྐྱབས་འགྲོའི་ཚོགས་ཞིང་ལྟར་གསལ་གདབ། གང་ལྟར་ཡང་སྒྲུབ་པའི་མཎྜལ་དེ་མཆོད་སྟེགས་ལ་སོགས་པར་དགོད། འབྱོར་ན་མཆོད་པ་སྣ་ལྔ་སོགས་ཀྱིས་བསྐོར། སྐུ་གསུང་ཐུགས་རྟེན་གྱི་མདུན་ནས་འབུལ་བའམ། མ་འབྱོར་ན་སྒྲུབ་པའི་མཎྜལ་མེད་ཀྱང་རུང༌། ཚོགས་ཞིང་ཡིད་ཀྱིས་གསལ་གདབ། དེ་ནས་མཆོད་པའི་མཎྜལ་དེ་ལག་པ་གཡོན་གྱིས་བཟུང༌། གཡས་ཀྱི་མཁྲིག་མས་ཡུན་རིང་ཕྱི་བཞིན་དུ་ཡིད་དམིགས་པ་ལས་མ་ཡེངས་པའི་སྒོ་ནས་ཡན་ལག་བདུན་པ་སོགས་བྱ། དེ་ཡང་མཎྜལ་ལ་མ་དག་པ་ཞིག་ཕྱི་རྒྱུ་ཡོད་པ་ཁོ་ནའི་དོན་གྱིས་བྱི་དོར་བྱེད་པ་མིན། རང་རྒྱུད་སྒྲིབ་གཉིས་ཀྱི་དྲི་མ་འདག་པའི་ཆེད་དུ། དཀའ་ཚེགས་ཀྱི་སྒོ་ནས་མཎྜལ་ལ་བྱི་དོར་བྱེད་པ་ཡིན་པས་ན། སྔོན་གྱི་བཀའ་གདམས་པ་ཆེན་པོ་དག་གི་ཕྱག་གི་མཁྲིག་མའི་མདུན་ངོས་ཀྱིས་མཎྜལ་ཕྱིས་པས་བརྡོལ་ནས་རྨར་སོང་བའི་ཚེ། ཟུར་ངོས་ཀྱིས་ཕྱིས་ཤིང༌། དེ་ཡང་བརྡོལ་བའི་ཚེ་རྒྱབ་ངོས་ཀྱིས་ཕྱིས་པ་སོགས་ཀྱི་ལོ་རྒྱུས་ཡོད་པ་ཡིན། དེས་ན་བྱི་དོར་བྱེད་པའི་ཚེ་ཡང་སྣམ་རས་སོགས་གཞན་གྱིས་མི་ཕྱི་བར། ལག་པའི་མཁྲིག་མ་ཁོ་ནས་ཕྱི་བ་སོགས་སྔོན་གྱི་བཀའ་གདམས་པ་ཆེན་པོ་དག་གི་ཕྱག་སྲོལ་ཡིན་པས་དེ་ལྟར་བྱ། དེ་ནས་ཚོམ་བུ་འགོད་པའི་ཚེ། མཎྜལ་སོ་བདུན་མ་འདི་ས་སྐྱའི་འགྲོ་མགོན་ཆོས་རྒྱལ་འཕགས་པས་མཛད་པ་སྟེ། འཇུག་པ་བདེ་པས་གསར་རྙིང་རིས་མེད་ལ་ཁྱབ་ཆེ་བས། སྐབས་འདིར་ཡང་དང་པོ་དེ་ལྟར་དབུལ་བའི་ཕྱག་སྲོལ་ཡོད་པས་དེ་ལྟར་བྱ། གཞན་དུ་གསར་རྙིང་གང་ལ་ཡང་རང་རང་སོ་སོའི་ལུགས་ཀྱི་མཎྜལ་འབུལ་ཐབས་དུ་མ་ཡོད་ཅིང༌། ཁྱད་པར་རྙིང་མའི་གཏེར་ཁ་རེ་རེ་ལ་ཡང་མཎྜལ་རེ་དང༌། རང་ལུགས་འདིར་ཡང༌། སྐུ་གསུམ་གྱི་མཎྜལ་རྒྱས་པར་འབུལ་བའི་ཆོ་ག་ཀུན་མཁྱེན་ཆེན་པོའི་ཞལ་གསུང་མ་སྙིང་ཐིག་རྣམས་ན་དུ་མ་ཡོད་པ་ལྟར་ཡིན་པས་གང་ལྟར་དབུལ་ཡང་ཆོག །སོ་བདུན་མ་ལྟར་འབུལ་བའི་ཚེ། དང་པོ། ཨོཾ་བཛྲ་བྷཱུ་མི་སོགས་ཀྱི་ཚེ། མཎྜལ་ལག་གཡོན་གྱིས་བཟུང་བཞིན་པ་ལ། གཡས་པས་བ་བྱུང་དང་དྲི་བཟང་གི་ཆུས་ཆག་གདབ། དེ་ནས་གཡས་པའི་མཐེབ་སྲིན་གྱིས་མེ་ཏོག་གི་ཚོམ་བུ་ཞིག་བཟུང་སྟེ། ཨོཾ་བཛྲ་རེ་ཁེ་སོགས་ཀྱི་སྔགས་ཚིག་དང་སྦྲགས་ནས། མཎྜལ་གྱི་གཞི་ལ་གཡས་སུ་བསྐོར་ཞིང་མཐར་དབུས་སུ་བཞག །བཟོས་པའི་ལྕགས་རི་འགོད་རྒྱུ་ཡོད་ན་ཡང་སྐབས་འདིར་དགོད། དེ་ནས་རི་ཡི་རྒྱལ་པོ་རི་རབ་ཅེས་བརྗོད་པའི་ཚེ། དབུས་སུ་མཎྜལ་ཚོམ་བུ་ཆེ་བ་གཅིག་དགོད། དེ་ནས་ཤར་ལུས་འཕགས་པོ་ལ་སོགས་པ་གླིང་བཞི་འགོད་པའི་ཚེ། ཤར་རང་ཕྲོགས་སམ་ཡང་ན་འབུལ་ཡུལ་གྱི་ཕྱོགས་གཉིས་གང་བྱས་ཀྱང་འདྲ། གང་ལྟར་ཡང་ཤར་ནས་རིམ་པས་གཡས་སྐོར་གྱིས་དགོད། ལུས་དང་ལུས་འཕགས་སོགས་གླིང་གཡོག་དགོད་པའི་ཚེ། གླིང་རང་རང་གི་ནུབ་དང་ཤར་དུ་གླིང་གཡོག་གཉིས་རེ་རིམ་པ་ལྟར་དགོད། དེ་ནས་རིན་པོ་ཆེའི་རི་བོ་ཤར། དཔག་བསམ་གྱི་ཤིང་ལྷོ། འདོད་འཇོའི་བ་ནུབ། མ་སྨོས་པའི་ལོ་ཏོག་བྱང་དུ་དགོད། དེ་ནས་རྒྱལ་སྲིད་བདུན་གཏེར་ཆེན་པོའི་བུམ་པ་དང་བརྒྱད་རིམ་པས་ཕྱོགས་བཞི་དང་མཚམས་བཞིར་དཀོད། དེ་ནས་སྒེག་མོ་ལ་སོགས་པའི་ཕྱི་སྒེག་བཞི་ཕྱོགས་བཞི་དང༌། མེ་ཏོག་མ་ལ་སོགས་པའི་ནང་སྒེག་བཞི་མཚམས་བཞིར་དགོད། དེ་ནས་ཉི་མ་ཤར། ཟླ་བ་ནུབ། རིན་པོ་ཆེའི་གདུགས་ལྷོ། ཕྱོགས་ལས་རྣམ་པར་རྒྱལ་བའི་རྒྱལ་མཚན་བྱང་དུ་བཀོད་ལ། དེ་ནས་ལྷ་དང་མི་ཡི་ལོངས་སྤྱོད་མ་ཚང་བ་མེད་པ་ཞེས་པའི་ཚེ། དེ་དག་གི་སྟེང་དུ་གོ་མཚམས་མེད་པར་སྤུངས་ནས་ཏོག་ལ་སོགས་པ་ཡོད་ན་བཞག །འདི་ཉིད་རྗེ་བཙུན་རྩ་བ་དང་བརྒྱུད་པ་བཅས་པའི་དཔལ་ལྡན་བླ་མ་དམ་པ་རྣམས་དང༌། སངས་རྒྱས་དང་བྱང་ཆུབ་སེམས་དཔའི་ཚོགས་དང་བཅས་པ་རྣམས་ལ་དབུལ་བར་བགྱིའོ། །ཞེས་བརྗོད་དོ། །འདི་སྐབས་སུ་ཁ་ཅིག་གིས་མ་ཚང་བ་མེད་པ། ཚང་ཞིང་ཡིད་དུ་འོང་བ་འདི་ཉིད་ཟེར་བ་ཡོད་ཀྱང་དེ་ནི་གཞུང་ན་མེད་པས་ལྷག་པ་ཡིན་ཞེས་རྗེ་བླ་མས་གསུངས། འདི་དག་གི་དམིགས་རིམ་རྣམས་རྗེ་བླ་མས་ཞལ་ཁྲིད་མཛད་དུས་འདི་ཙམ་ལས་གསུང་སྲོལ་མེད་པས་འདིར་ཡང་མ་བྲིས་ལ། འོན་ཀྱང་ཁྲིད་ཡིག་རྩ་བར་དགོངས་འདུས་རྣམ་བཤད་ལ་ཞལ་འཕང་མཛད་པ་ལྟར་རྒྱས་པར་ཤེས་འདོད་པ་དག་གིས་དེར་བལྟ་བར་བྱའོ། །དེ་ནས་སྐུ་གསུམ་གྱི་མཎྜལ་རང་གཞུང་ལྟར་འབུལ་བ་ལ། དང་པོ་ཐུན་མོངས་སྤྲུལ་སྐུའི་མཎྜལ། སྔར་ཚོམ་བུ་བཀོད་པའི་སྐབས་བཤད་པ་དེ་ལྟ་བུའི་གླིང་བཞི་རི་རབ་ཚངས་རིས་ཀྱི་ལྷ་གནས་དང་བཅས་པ་དེ་གཅིག་ལ་བརྩིས་ནས། དེ་འདྲ་བ་སྟོང་སོང་བའི་ཚེ། སྟོང་དང་པོ་སྤྱི་ཕུད་ཀྱི་འཇིག་རྟེན་ཞེས་བྱ། སྟོང་དང་པོ་སྤྱི་ཕུད་ཀྱི་འཇིག་རྟེན་ན། གླིང་བཞི་པའི་འཇིག་རྟེན་སྟོང་ཡོད་པ་དེ་གཅིག་ལ་བརྩིས་ནས། དེ་འདྲ་བའི་སྤྱི་ཕུད་ཀྱི་འཇིག་རྟེན་སྟོང་སོང་བའི་ཚེ། སྟོང་གཉིས་པ་མར་མའི་འཇིག་རྟེན་ཞེས་བྱ། སྟོང་གཉིས་པ་བར་མའི་འཇིག་རྟེན་དེ་གཅིག་ལ་བརྩིས་ནས། དེ་འདྲ་བ་སྟོང་སོང་བའི་ཚེ། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཞེས་བྱ། དེ་ན་གླིང་བཞི་པའི་འཇིག་རྟེན་གྱི་ཁམས་བྱེ་བ་ཕྲག་བརྒྱ་ཡོད་པ་ནི། སངས་རྒྱས་སྤྲུལ་པའི་སྐུ་གཅིག་གི་གདུལ་ཞིང་ཡིན་ཏེ། དཔེར་ན་སངས་རྒྱས་ཤཱ་ཀྱ་ཐུབ་པའི་ཞིང་ཁམས་མི་མཇེད་འཇིག་རྟེན་གྱི་ཁམས་ཞེས་པ་ལྟ་བུ་ཡིན། དེ་ལྟ་བུའི་ཞིང་ཁམས་གྲངས་མེད་བསམ་གྱིས་མི་ཁྱབ་པ་དག་ན་ལྷ་དང་མི་ཡི་ཡོ་བྱད་དམ་པ་རྒྱལ་སྲིད་རིན་པོ་ཆེ་སྣ་བདུན་ལ་སོགས་བདག་པོས་ཡོངས་སུ་བཟུང་བ་དང་མ་བཟུང་བ་ཇི་སྙེད་ཡོད་པ་དེ་དག་ཐམས་ཅད་བློས་བླངས་ནས། དེའི་སྟེང་དུ་རང་གི་ལུས་ལོངས་སྤྱོད། ཚེ་བསོད་ནམས། ཁ་རྗེ་དབང་ཐང༌། དུས་གསུམ་དུ་བསགས་པའི་དགེ་བའི་རྩ་བ་བདེ་སྐྱིད་བདེ་བའི་དངོས་པོ་དང་བཅས་པ། གཅེས་དགུ་ཕོངས་དགུ་ཐམས་ཅད་མ་ལུས་ལུས་པ་མེད་པ་སྤུངས་ཏེ་ཆགས་པ་དང་ཞེན་པ་ཏིལ་འབྲུ་ཙམ་ཡང་མེད་པར་བླ་མ་སྤྲུལ་སྐུའི་ལྷ་ཚོགས་ལ་འབུལ་བ་ནི་ཐུན་མོང་སྤྲུལ་སྐུའི་མཎྜལ། དེའི་སྟེང་དུ་བཀོད་པ་ཆེན་པོ་ལྔའི་ཞིང་ཁམས་ན་ཞིང་དང་གཞལ་མེད་ཁང་གི་བཀོད་པ་བསམ་ཀྱིས་མི་ཁྱབ་པ་དང༌། སྒེག་སོགས་འདོད་ཡོན་གྱི་ལྷ་མོ་གྲངས་མེད་པས་བརྒྱན་པ་བློས་དཔག་ཏུ་མེད་པ་དག་སྤྲུལ་ནས། བླ་མ་ལོངས་སྐུའི་ལྷ་ཚོགས་ལ་འབུལ་བ་ནི། ཐུན་མིན་ལོངས་སྐུའི་མཎྜལ། ཆོས་དབྱིངས་སྐྱེ་བ་མེད་པ་མཎྜལ་གྱི་གཞིའི་ཚུལ་དུ་བཞག་ནས། སྣང་བཞི་ལ་སོགས་རྟོག་ཚོགས་གང་ཤར་ཐམས་ཅད་ཚོམ་བུའི་ཚུལ་དུ་བཀོད་དེ། བླ་མ་ཆོས་སྐུའི་ལྷ་ཚོགས་ལ་འབུལ་བ་ནི། ཁྱད་པར་ཆོས་སྐུའི་མཎྜལ་ཡིན་པས། དེ་ལྟ་བུའི་དམིགས་གནད་ཁོང་དུ་ཆུད་པའི་ངང་ནས། མོས་གུས་ཀྱི་གདུང་བ་དང་བཅས། ཨོཾ་ཨཱཿཧཱུཾ། སྟོང་གསུམ་འཇིག་རྟེན་བྱེ་བ་ཕྲག་བརྒྱའི་ཞིང༌། །སོགས་བརྗོད། གྲངས་གསོག་པའི་ཚེ་ལག་གཡོན་གྱིས་མཎྜལ་དང་པོ་ཕུལ་བ་ལྟར་བཟུང་ནས། གཡས་ཀྱིས་མཎྜལ་ཚར་རེ་བཞིན་ཚོམ་བུ་རེ་དབུལ་ཞིང་གསག །དེ་ལྟར་བྱས་པས་ལག་པ་གཡོན་པ་ཤེན་ཏུ་ན་ཏེ་མཎྜལ་གཏན་ནས་བཟུང་མི་ནུས་པ་ལྟ་བུར་མ་གྱུར་གྱི་བར་དུ་སྙིང་རུས་བསྐྱེད་དེ། མཎྜལ་ལ་གཡས་བཏེག་ནས་བཟུང་དེ་ཡང་ཆོས་ལ་དཀའ་སྤྱད་དང་སྙིང་རུས་བྱེད་ཟེར་བ་དེ་ཟ་མ་ཟ་རྒྱུ་མེད་པ་ཙམ་ཁོ་ན་ལ་མི་ཟེར་ཏེ། དུས་དང་གནས་སྐབས་ཐམས་ཅད་དུ་བསྒྲུབ་པར་དཀའ་བ་ཐམས་ཅད་ལ་སྙིང་རུས་བྱས་ནས་ཉམས་སུ་ལེན་པ་དེ་ཡིན་པས་ན། འདི་ཙམ་གྱིས་ཀྱང་བཟོད་པ་དང་བརྩོན་འགྲུས་ལ་བརྟེན་ནས་ཚོགས་རྫོགས་སྟོབས་ཆེན་བ་ཡིན་པས་ཉམས་སུ་བླང༌། ཅིས་ཀྱང་བཟུང་མི་ནུས་པ་ན་མདུན་སྟེགས་ལ་སོགས་པའི་སྟེང་དུ་བཞག་སྟེ། ཚོམ་བུ་དབུས་བཞིན་གྲངས་གསོག །ཇ་སྐབས་ལ་སོགས་པར་མཚམས་ཐམས་ཅད་དུ་སྔར་དབུལ་བའི་བཀོད་པ་དེ་བསྡུས་ནས། ཚོམ་བུ་སོ་བདུན་མ་སྔར་ལྟར་དབུལ་ཞིང་གྲངས་གསོག་པ་སོགས་བྱ། དེ་ལྟ་བུའི་སྒོ་ནས་མཎྜལ་འབུམ་ཕྲག་གཅིག་འགྲོ་ངེས་བྱ་དགོས་ལ། སྐབས་འགར་སྐུ་གསུམ་གྱི་མཎྜལ་རྒྱས་པར་འབུལ་མི་ནུས་པ་དག་གིས། ས་གཞི་སྤོས་ཆུས་བྱུགས་ཤིང་སོགས། མཎྜལ་ཚོམ་བུ་བདུན་ནམ་ཁོ་ན་ཕུལ་ཀྱང་ཆོག །གང་ལྟར་ཡང་དང་པོ་སྦྱོར་བ་སེམས་བསྐྱེད་ཀྱི་རྩིས་ཟིན་པ་དང༌། བར་དུ་དངོས་གཞི་དམིགས་པ་མེད་པ་དང༌། ཐ་མར་མཇུག་བསྔོ་པའི་རྒྱས་ཡོངས་སུ་ཐེབས་པ་སྟེ། དམ་པ་གསུམ་གྱི་རྩིས་ཟིན་པ་གལ་ཆེ་བ་ནི་ཐམསཅད་ལ་འདྲའོ། །དེ་ལྟར་མཎྜལ་འབུལ་བ་འདིའི་སྐབས་སུ་ནས་དང་གྲོ་ལ་སོགས་པ་འབྲུའི་མཎྜལ་འབུལ་བའི་ཚེ། རང་ལ་འབྱོར་པ་ཡོད་ན་མཎྜལ་གྱི་མཆོད་འབྲུ་རྙིང་པ་ཡང་ཟློས་གཏན་ནས་མི་བྱ་ཞིང༌། གསར་པ་ཁོ་ནས་དབུལ། དེ་ལྟར་ཕུལ་བ་དེ་ཡང་བྱ་བྱིའུ་དང་ལོང་སྤྲང་ལ་སོགས་པར་སྦྱིན་པར་གཏོང་བའམ། རྟེན་ལ་སོགས་པའི་དྲུང་དུ་སྤུངས་ཏེ་འཇོག་པ་སོགས་གང་རུང་བྱ་ཞིང༌། རང་གིས་བདག་དུ་བཟུང་ནས་ལོངས་སྤྱོད་པ་སོགས་མི་བྱ། །མ་འབྱོར་ན་ཅི་འབྱོར་པའི་ཚོད་དུ་མཆོད་འབྲུ་བརྗེ་བ་དང༌། དབུལ་པོ་སོགས་ཡིན་ན་འབུལ་ཐེབས་གཅིག་གི་མཆོད་འབྲུ་ཁོ་ན་ཡང་ནས་ཡང་དུ་ཕུལ་ཀྱང་རུང༌། གང་ལྟར་ཡང་ས་རྡུལ་དང་ཡུག་པོ་བྱ་བྲུན་ལ་སོགས་པ་ལྷད་ཐམས་ཅད་བསལ་ཏེ་དངོས་གཙང་པར་བྱ་ཞིང༌། གུར་གུམ་ལ་སོགས་པ་དྲི་བཟང་པོའི་ཆུས་རླན་ཕབ་སྟེ་འབུལ། ཅི་ནས་ཀྱང་འབྱོར་པ་མེད་པའི་དབུལ་པོ་ལ་སོགས་པའི་རིགས་དང༌། རྡུལ་གཅིག་སྟེང་ན་རྡུལ་སྙེད་ཀྱི་ཞིང་ཁམས་དངོས་སུ་བློས་སྤྲུལ་ཏེ་འབུལ་ནུས་པའི་དབང་རབ་རྣམས་ལ་དགོངས་ནས། ས་དང་གསེག་མ་ལ་སོགས་པས་ཀྱང་དབུལ་རུང་བར་གསུངས་ཡིན་གྱི། རང་ལ་ཡོད་བཞིན་དུ་མཆོད་སྦྱིན་གྱི་ཕྱོགས་སུ་གཏོང་མི་བྲ་བར། སྔགས་དང་དམིགས་པ་ལ་སོགས་པའི་རྒྱུ་མཚན་བདེན་བདེན་ཡིན་ཡིན་མོ་མང་པོ་བཀོད་ནས། ཡིན་རློམ་བྱེད་པ་ནི་རང་མགོ་རང་གིས་བསྐོར་བ་ཡིན། དེར་མ་ཟད་རྒྱུད་དང་མན་ངག་ཐམས་ཅད་ནས། གཙང་ཞིང་གཙང་མར་སྦྱར་པའི་མཆོད་པའི་ཚོགས། ཞེས་དང༌། གཙང་མར་སྦྱར་བའི་མཆོད་ཡོན་འདི། ཞེས་སོགས་གསུངས་ཀྱི། བཙོག་ཅིང་བཙོག་པར་སྦྱར་བ་སོགས་མ་གསུངས་པས། རང་གི་ཁ་འཕྲོ་དང་འབགས་བཙོག་སོགས་མཆོད་རྫས་སུ་བྱེད་པ་དང༌། ནས་ཀྱི་འགོ་མ་རང་གི་ཟ་རྒྱུ་དང༌། སྙིགས་མ་མཆོད་འབྲུ་དང་བཅའ་རྩམ་སོགས་བྱེད་པ་དང༌། དེ་བཞིན་དུ་སྔོན་གྱི་བཀའ་གདམས་པ་དག་གི་ཞལ་ནས། བཟང་པོ་རང་གིས་བྱས་ཏེ་ཐུད་ཀྱི་སྔོས་དང༌། ལོ་མའི་སེར་ས་ནས་དཀོན་མཆོག་ལ་ཕུལ་བས་མི་འོང་གསུངས་པ་ལྟར། མར་ལ་སོགས་པའི་ཁ་ཚས་དང༌། རུལ་བ་ནས་བཅའ་མར་དང་མར་མེ་འབུལ་ཞིང༌། ལེགས་ས་ནས་རང་གི་ཟ་བ་སོགས་ནི་བསོད་ནམས་ཟད་པའི་རྒྱུ་ཡིན་པས་སྤང་དགོས། ཞལ་ཟས་དང་གཏོར་མ་ལ་སོགས་བཅའ་བའི་ཚེ་ཡང༌། ཟན་གྱི་དཀའ་སླ་རང་གང་ཟ་བའི་ཚོད་ཙམ་བྱེད་དགོས་ཀྱི། བཟོ་སླ་བ་ལ་བསམ་ནས་གཏོར་ཟན་སླ་མོ་བྱེད་པ་ནི་མི་རུང་སྟེ། ཇོ་བོ་ལྷ་གཅིག་གི་ཞལ་ནས། བོད་ཕྱུག་པོ་མི་འོང་གཏོར་ཟན་སླ་མོ་བྱེན་ཀྱིན་འདུག་པ། ཞེས་གསུངས། དེ་བཞིན་དུ་ཇོ་བོའི་ཞལ་ནས། བོད་ན་བསོད་ནམས་བསགས་པ་ལ་ཆུ་གཅིག་པོས་ཀྱང་ཆོག་པར་འདུག རྒྱ་གར་ཚད་ཁུངས་ཆེ་བས་བོད་ཀྱི་ཆུ་འདི་འདྲ་བའི་ལེགས་པ་མེད་གསུངས་པ་ལྟར། རང་གི་བརྩོན་འགྲུས་ནུས་ན་ཚོགས་བསགས་པ་ལ་ཆུ་གཙང་མས་ཡོན་ཆབ་ཕུལ་བ་ཡང་ཕན་ཡོན་བསམ་གྱི་མི་ཁྱབ། ཡོན་ཆབ་དེ་ཡང་ཏིང་བདུན་སོགས་དབུལ་པའི་སྣོད་ཀྱང་བྱི་དོར་ལེགས་པར་བྱས། གྲལ་ལ་བསྒྲིག་པའི་ཚེ་ཡང་བར་ཡངས་དྲགས་པ་དང་དོག་དྲག་པ་སོགས་མེད་པའི་འཚམས་པ་དང༌། ཡ་ཡོ་འཁྱག་འཁྱོག་མེད་པ་དང༌། ཆུ་ནང་དུ་འབྲུ་དང་སྤུ་རྡུལ་སྲོག་ཆགས་སོགས་མ་འདྲེས་པ་དང༌། མ་གང་བ་དང་ཧ་ཅང་གང་དྲགས་པ་སོགས་མ་ཡིན་པར་མཆོད་སྟེགས་ཀྱི་སྟེང་དུ་ཆུ་བོ་ལ་སོགས་ཀྱང་མེད་པར་མཛེས་ཤིང་ཡིད་དུ་འོང་བ་བྱ། དེ་བཞིན་དུ་བཟང་སྤྱོད་ལས་ཀྱང༌། བཀོད་པ་ཁྱད་པར་འཕགས་པའི་མཆོག་རྣམས་ཀྱིས། །ཞེས་གསུངས་པ་ལྟར། མཆོད་པའི་རྣམ་པ་གང་ཡིན་ཀྱང་ཐ་ན་བཤམ་ཚུལ་དང་བཀོད་ཚུལ་ཡན་ཆད་མཛེས་ཤིང་ཡིད་དུ་འོང་བ་བྱས་ན། རྒྱལ་བ་སྲས་བཅས་ལ་གུས་པའི་རྒྱུས་རང་གི་བསོད་ནམས་ཀྱི་ཚོགས་རྒྱ་ཆེན་པོ་རྫོགས་པ་ཡིན་པས་ཅི་ནས་ཀྱང་འབད་པར་བྱ་དགོས་སོ། །ཡང་རང་ལ་འབྱོར་པ་མེད་པ་དང་མི་ནུས་པ་སོགས་ཀྱིས་བསམ་པ་རྣམ་པར་དག་པའི་སྒོ་ནས་འབགས་བཙོག་དང་དམན་པ་སོགས་དབུལ་མི་རུང་པ་ཡང་མ་ཡིན་ཏེ། རྒྱལ་བ་སྲས་བཅས་ལ་གཙང་དམེའི་འཛིན་རྟོག་མེད་པས་ན། སྔོན་དབུལ་མོ་གྲོང་ཉུག་མས་བཅོམ་ལྡན་འདས་ལ་མར་མེ་འཕུལ་བའི་ལོ་རྒྱུས་དང༌། དེ་བཞིན་དུ་མཛེ་མོ་ཞིག་གིས་སློང་མོ་བྱས་པས་འབྲས་ཁུ་ཞིག་རྙེད་པ། ཉན་ཐོས་འོད་སྲུངས་ཆེན་པོ་ལ་ཕུལ་བའི་ཚེ། འབྲས་ཁུའི་ནང་དུ་སྦྲང་བུ་ཞིག་ལྷུང་པ་བསལ་བར་བརྩ་མས་པས། མཛེ་མོའི་མཛུབ་མོ་ཡང་འབྲས་ཁུའི་ནང་དུ་ཆད་ཀྱང༌། འོད་སྲུངས་ཆེན་པོས་དེའི་བསམ་པ་རྫོགས་པའི་ཕྱིར་གསོལ། དེས་ཉིན་གཅིག་གི་བསོད་སྙོམས་ཀྱི་གོ་ཡང་ཆོད་པར་མཛད་པས་མཛེ་མོ་ཡང་དགའ་སྟེ་སུམ་ཅུ་རྩ་གསུམ་པའི་ལྷ་ཡུལ་དུ་སྐྱེས་པ་ལྟ་བུ་ཡིན་ནོ། དེས་ན་མཎྜལ་དབུལ་བའི་དུས་སུ་ཡང་བསམ་པ་རྣམ་པར་དག་པའི་སྒོ་ནས། རང་གིས་གང་འབྱོར་པ་དེ་དངོས་གཙང་ཞིང་ཡིད་དུ་འོང་བར་བྱས་ནས་དབུལ་བ་ནི་གནད་དམ་པ་ཡིན་ལ། དེ་ལྟ་བུའི་མཎྜལ་འབུལ་བ་ལ་སོགས་ཚོགས་པའི་ཐབས་ལ་འབད་པ་འདི་ནི་ལམ་གྱི་གནས་སྐབས་ཐམས་ཅད་དུ་འདོར་དུ་མི་རུང་བའི་ཉམས་ལེན་ཡིན་ཏེ། རྒྱུད་ལས་ཀྱབ། ཚོགས་མ་བསགས་ལ་དངོས་གྲུབ་མེད། །བྱེ་མ་བཙིར་བས་མར་མི་འབྱུང༌། །ཞེས་གསུངས། ཚོགས་མ་བསགས་པར་དངོས་གྲུབ་འབྱུང་དུ་རེ་བ་ནི། ཆུ་ཁའི་བྱེ་མ་བཙིར་ནས་སྣུམ་སྒྲུབ་པ་དང་འདྲ་སྟེ། བྱེ་མ་ས་ཡ་བརྒྱ་བཙིར་ཀྱང་དེའི་ཁོང་ན་སྣུམ་གྱི་ཆ་སྤུའི་རྩེ་མོ་ཙམ་ཡང་འོང་རྒྱུ་མེད། ཚོགས་བསགས་པ་ལས་དངོས་གྲུབ་འདོད་པ་ནི་ཏིལ་འབྲུ་བཙིར་ནས་སྣུམ་སྒྲུབ་པ་དང་འདྲ། ཏིལ་ཅི་ཙམ་བཙིར་ཡང་དེ་ཙམ་གྱི་ཏིལ་མར་འབྱུང་ལ། ཐ་ན་ཏིལ་འབྲུ་གཅིག་སེན་མོའི་སྟེང་དུ་བཙིར་ཀྱང༌། དེས་སེན་མོའི་སྟེང་ཐམས་ཅད་སྣུམ་ཀྱི་ལེ་འོང་བ་ཡིན། དེ་བཞིན་དུ་ཚོགས་མ་བསགས་པར་དངོས་གྲུབ་འདོད་པ་ནི་ཆུ་དཀྲོགས་ནས་མར་སྒྲུབ་པ་དང་འདྲ་ལ། ཚོགས་བསགས་ནས་དངོས་གྲུབ་འདོད་པ་ནི་འོ་མ་དཀྲོགས་ནས་མར་འདོད་པ་རང་འདྲ། ཞེས་གསུངས། དེས་ན་མཐར་ཐུག་མཆོག་གི་དངོས་གྲུབ་ཐོབ་པ་ནི། ཚོགས་གཉིས་རྫོགས་པའི་འབྲས་བུ་མ་ནོར་བ་དེ་ཡིན་པས། བསོད་ནམས་དང་ཡེ་ཤེས་ཀྱི་ཚོགས་མ་རྫོགས་པར་དག་པ་གཉིས་ལྡན་གྱིས་སངས་རྒྱས་ཐོབ་ཐབས་མེད་པ་སྔར་ཡང་བསྟན་ལ། མགོན་པོ་ཀླུ་སྒྲུབ་ཀྱི་ཞལ་ནས། དགེ་བ་འདི་ཡིས་སྐྱེ་བོ་ཀུན། །བསོད་ནམས་ཡེ་ཤེས་ཚོགས་རྫོགས་ནས། །བསོད་ནམས་ཡེ་ཤེས་ལས་བྱུང་བ། །དམ་པ་སྐུ་གཉིས་ཐོབ་པར་ཤོག །ཅེས་གསུངས། དམིགས་བཅས་བསོད་ནམས་ཀྱི་ཚོགས་རྫོགས་པས་གཟུགས་སྐུ་དམ་པ་དང༌། དམིགས་མེད་ཡེ་ཤེས་ཀྱི་ཚོགས་རྫོགས་པས་ཆོས་སྐུ་དམ་པ་ཐོབ་པར་ཡིན་ནོ། །དེ་བཞིན་དུ་གནས་སྐབས་འཇིག་རྟེན་པའི་དངོས་གྲུབ་ཐམས་ཅད་ཀྱང་ཚོགས་རྫོགས་པ་ལས་འབྱུང་གི། རང་གིས་ཚོགས་མ་བསགས་པར་འབད་རྩོལ་ཅི་ཙམ་ཆེ་ཡང་ཕན་པ་མེད་དེ། དཔེར་ན་འཕྲལ་གྱི་ལོངས་སྤྱོད་ཟས་ནོར་ཙམ་ལའང་སྔོན་གྱི་བསགས་རྒྱབ་ཀྱིས་འབྱོར་པ་ཁ་ཅིག་ནི་འབད་རྩོལ་ཅུང་ཟད་མ་བྱས་ཀྱང་རང་བཞིན་གྱིས་ལོངས་སྤྱོད་ཀྱིས་མི་གཏོང་བ་དང༌། ཡང་ཁ་ཅིག་ནི་ཚེ་གཅིག་ཏུ་ཚོང་དང་སོ་ནམ་ལ་སོགས་ཐབས་སྣ་ཚོགས་པའི་སྒོ་ནས་གསོག་བྲུན་གྱི་འབད་རྩོལ་ལ་བརྩོན་ཀྱང་ཕན་པ་ཏིལ་འབྲུ་ཙམ་ཡང་མེད་པར་མཐར་མུ་གེས་འཆི་བ་ལ་སོགས་པ་མཐོང་ཆོས་སུ་གྱུར་པས་ཀྱང་ཤེས་ལ། དེ་བཞིན་དུ་ནོར་ལྷ་དང་ཆོས་སྐྱོང་སོགས་བསྒྲུབས་ནས་དངོས་གྲུབ་འདོད་པ་ཡང་རང་ལ་སྔོན་བསགས་ཀྱི་སྦྱིན་འབྲས་མེད་ན། དེ་དག་གིས་སྦྱིན་མི་ནུས་ཏེ། སྔོན་རི་ཁྲོད་པ་ཞིག་འཚོ་བས་དབུལ་ནས་དམ་ཅན་བསྒྲུབས་པས་དངོས་སུ་གྲུབ་ནས་མི་དང་མི་ལབ་པ་བཞིན་བྱུང་ཡང་དངོས་གྲུབ་ཅི་ཡང་མ་བྱུང་བ་ལ་དམ་ཅན་ན་རེ། ཁྱོད་ལ་སྔོན་གྱི་སྦྱིན་འབྲས་ཅུང་ཟད་ཀྱང་མེད་པས། ཁོ་བོས་དངོས་གྲུབ་སྦྱིན་མི་ནུས་པར་འདུག་ཟེར། ཉིན་གཅིག་སྤྲང་པོ་མང་པོ་ཞིག་གི་གྲལ་དུ་ཐུག་པ་ཕོར་གང་རྙེད་དེ་སླར་འོང་བས་དམ་ཅན་ན་རེ། དེ་རིང་ངས་ཁྱོད་ལ་དངོས་གྲུབ་བྱིན་པ་ཨེ་ཤེས་ཟེར། ཐུག་པ་ཕོར་གང་རྙེད་དེ་དེ་ནི་ང་མིན་ཀྱང་སྤྲང་པོ་ཐམས་ཅད་ལ་འདུག ཁྱོད་ཀྱི་དངོས་གྲུབ་བམ་དེ་ནི་མ་ཤེས་བྱས་པས། ཐུག་པ་བླུད་པའི་ཚེ་ཁྱེད་རང་གི་ཕོར་པའི་ནང་དུ་ཚིལ་རྡོག་ཆེན་པོ་ཞིག་ལྷུང་བ་དེ་ངའི་དངོས་གྲུབ་ཡིན་པ་ལ་ཟེར་སྐད། དེ་བས་ན་རང་ལ་སྔོན་བསགས་མེད་ན་ནོར་སྒྲུབ་ལ་སོགས་པས་ཀྱང་དབུལ་བ་བསལ་མི་ནུས་ཏེ། འཇིག་རྟེན་པའི་ནོར་ལྷ་ལ་སོགས་པས་ལོངས་སྤྱོད་ཀྱི་དངོས་གྲུབ་སྟེར་ནུས་ན། རྒྱལ་བ་སྲས་དང་བཅས་པ་ཐམས་ཅད་དེ་དག་རྣམས་ལས་མཐུ་སྟོབས་དང་རྫུ་འཕྲུལ་བརྒྱ་སྟོང་འགྱུར་གྱི་ཆེ་ཞིང༌། མ་བཅོལ་བར་ཡང་སེམས་ཅན་ཐམས་ཅད་ལ་ཕན་པར་མཛད་པ་ཤ་སྟག་ཡིན་པས། དེ་དག་གིས་འཇིག་རྟེན་གྱི་ཁམས་འདི་ལོངས་སྤྱད་ཀྱི་ཆར་ཕབ་སྟེ་ཐམས་ཅད་ཀྱི་དབུལ་བ་ཅིག་ཅར་དུ་བསལ་བར་ངེས་པ་ལ་དེ་ལྟར་མ་མཛད་པའི་ཕྱིར་རོ། །དེས་ན་ལོངས་སྤྱོད་དང་འབྱོར་པ་ལ་སོགས་པ་རྣམས་ཀྱང་བསོད་ནམས་བསགས་པའི་འབྲས་བུ་ཁོ་ན་ལས་འབྱུང་བ་ཡིན་པས་ན། འབད་རྩོལ་རི་བོ་ཙམ་བྱེད་པ་ལས། བསོད་ནམས་མེ་སྟག་ཙམ་གསོག་པ་དགའ་བ་ཡིན་ནོ། །ལར་ད་ལྟའི་དུས་ན་རང་རི་མཐའ་འཁོབ་ཀྱི་ཡུལ་ལ་ལྟོས་པའི་ལོངས་སྤྱོད་དང་དབང་ཐང་ཕྲ་མོ་ཙམ་རེ་སྐྱེས་པ་ལ། ཐམས་ཅད་ཀྱིས་བླ་མ་མཁྱེན་དེ་ཇི་ལྟ་བུ་ཞིག་ཡིན་ནམ་ཟེར་ནས་ཧ་ལས་འདོགས་བྱེད་ཀྱང༌། དེ་ཙམ་རེ་ལ་བསོད་ནམས་ཆེན་པོར་རང་བསགས་དགོས་བར་མི་འདུག་སྟེ། ཞིང་དང་བསམ་པ་དག་ན་མི་དབང་ང་ལས་ནུས་སྲན་རྡོག་བདུན་སྦྱིན་འབྲས་ཀྱིས། སུམ་ཅུ་རྩ་གསུམ་མན་ཆད་དབང་བྱས་པའི་ལོ་རྒྱུས་དང༌། རྒྱལ་པོ་གསལ་རྒྱལ་ལྟ་བུའི་མངའ་ཐང་ཡང་ཟན་དྲོལ་ལན་ཚ ་མེད་པ་ཞིག་གི་སྤྱིན་འབྲས་སུ་གསུངས་པ་དང༌། སྔོན་ཇོ་བོ་རྗེ་ལྷ་གཅིག་བོད་ལ་ཕེབས་པའི་དུས་བོད་ཡུལ་ཀུན་ད་ལྟ་ལས་ཆེས་འབྱོར་ཞིང་རྒྱལ་པའི་དུས་ཡིན་ཀྱང༌། ཇོ་བོའི་ཞལ་ནས། བོད་པྲེ་ཏ་པུ་རིའི་རྒྱལ་ཁམས་དངོས་སུ་འདུག །བོད་ཡུལ་ན་ཞིང་དག་པ་ཞིག་ལ་ནས་བྲེ་གང་སྦྱིན་པར་བཏང་བའི་སྦྱིན་འབྲས་ལ་ལོངས་སྤྱོད་མཁན་མི་འདུག་ཅེས་གསུངས། དེས་ན་འཕྲལ་གྱི་ཟང་ཟིང་དང་དབང་ཐང་ཅུང་ཟད་རེ་ལ་ངོ་མཚར་རྨད་དུ་འཛིན་པ་ནི། གཅིག་ཏུ་རང་ཉིད་བློ་ཆུང་བ་དང༌། གཉིས་སུ་འཇིག་རྟེན་འདིར་སྣང་གི་ཞེན་པ་ཆེ་བ་དང༌། གསུམ་དུ་ལས་འབྲས་ཀྱི་འཕེལ་ཚུལ་སྔར་ཨ་ཤོ་ཀའི་འབྲས་བུ་བསྟན་པ་སོགས་ཀྱི་གནད་ཅི་བཞིན་མ་གོ་བའམ། གོ་ཡང་ཡིད་མ་ཆེས་པའི་རྟགས་བསྟན་པ་ཡིན་པས། སྙིང་ནས་ངེས་འབྱུང་གི་བློ་བཅོས་མ་མ་ཡིན་པ་རྒྱུད་ལ་སྐྱེས་བཞིག་ཡིན་ན། འཇིག་རྟེན་འདིར་སྣང་གི་ཕུན་ཚོགས་ཕྱུག་པོ་ཀླུ་ལྟ་བུ། མཐོན་པོ་གནམ་ལྟ་བུ། བཙན་པོ་ཐོག་ལྟ་བུ། མཆོར་པོ་འཇའ་ཚོན་ལྟ་བུ་ཇི་འདྲ་བ་མཐོང་ཡང༌། དེ་ལ་རྟག་པ་དང་བརྟན་པ་སྙིང་པོ་ཏིལ་གྱི་ཤུན་པ་ཙམ་ཡང་མེད་པར་ཤེས་ནས། མཁྲིས་ནད་ཅན་ལ་བཙོ་ཟན་བྱིན་པ་ལྟར་ཞེ་ལོག་གེ་བ་ཞིག་དགོས་པ་ཡིན། དེར་མ་ཟད་ཚེ་འདིའི་ལོངས་སྤྱོད་ལ་སོགས་པ་ལ་ཆེད་དུ་རེ་ནས་ཚོགས་བསགས་པ་ལ་འབད་པ་སོགས་ཀྱང་འཇིག་རྟེན་པ་ཕལ་པ་ལ་རུང་གི །ངེས་འབྱུང་གི་ཆོས་ཡང་དག་པའི་ནི་ཕྱོགས་དང་ཉེ་བ་མ་ཡིན་ཏེ། ཐར་པའི་གོ་འཕང་ཐོབ་པའི་ཆོས་ཡང་དག་པ་ཞིག་འདོད་ན། སྔར་ཡང་ནས་ཡང་དུ་སྨོས་པ་ལྟར་འཇིག་རྟེན་ཚེ་འདིའི་ཞེན་པ་ཐམས་ཅད་མཆིལ་མའི་ཐལ་བ་བཞིན་དུ་བོར་ནས་ཕ་ཡུལ་རྒྱབ་ཏུ་བསྐྱུར། མི་ཡུལ་དང་དུ་བླངས། གནས་དབེན་པ་ཁོ་ན་བསྟེན་ཏེ་ན་དགའ་དང་ཤི་སྐྱིད་ཀྱི་ངང་ནས་བསྒྲུབ་པ་ཞིག་དགོས་ཏེ། མཉམ་མེད་དྭགས་པོ་རིན་པོ་ཆེ་ལ་སློབ་མ་ཞིག་གིས། ད་ལྟ་སྙིགས་མའི་དུས་འདིར་ཆོས་ཡང་དག་པ་ཞིག་སྒྲུབ་པ་ལ་ཟས་གོས་དང་ཡོ་བྱད་དཀའ་བར་འདུག་པས། ནོར་སྒྲུབ་དུམ་པ་རེ་བྱའམ། བཅུད་ལེན་བཟང་པོ་རེ་སློབ་བམ། ཡང་ན་ངེས་པར་འཆིར་འཇུག་ནུས་པ་ཞིག་དགོས་པ་ཡིན་ནམ། གང་ལགས་ཞུས་པས། ནོར་སྒྲུབ་བྱས་ཀྱང་རང་ལ་སྔོན་གྱི་སྦྱིན་འབྲས་མེད་ན་འོང་བ་ཡང་དཀའ་ཞིང༌། སྙིང་ནས་ཆོས་བཞིན་བྱེད་པ་ལ་ཚེ་འདིའི་ཆེད་དུ་ནོར་སྒྲུབ་པ་ཡང་འགལ། བཅུད་ལེན་བྱས་ཀྱང་སྔོན་བསྐལ་པ་ཡར་དར་ལས་རྡོ་ཆུ་ཤིང་ལ་སོགས་པའི་བཅུད་མ་ཤོར་བའི་དུས་ལྟ་བུ་དེང་སང་མི་འོང་བས། ད་ལྟའི་དུས་ན་ཕན་མེད། ངེས་པར་འཆིར་བཅུག་པ་ཡང་མི་འོང་སྟེ། དལ་འབྱོར་ཚང་ལུས་རྟེན་ད་རེས་ཀྱི་འདི་འདྲ་བ་ཕྱིན་ཆད་རྙེད་པར་དཀའ། འོན་ཀྱང་ངེས་པར་ཤི་མ་ཤི་མེད་པར་ཉམས་སུ་ལེན་ནུས་པའི་བློ་ཞིག་སྙིང་ཐག་པ་ནས་སྐྱེས་ན། སྟོ་གོས་ཀྱིས་ཕོངས་པ་མི་འོང་སྟེ། ཆོས་པ་མུ་གེས་ཤི་བའི་དཔེ་མེད། བཅོམ་ལྡན་འདས་ཀྱིས་ཀྱང་ཕྱི་བྲེ་རེ་ལ་མུ་ཏིག་བྲེ་རེ་འཇལ་བའི་མུ་གེ་བྱུང་ཡང་སངས་རྒྱས་ཀྱི་རྗེས་འཇུག་ཟས་གོས་ཀྱིས་མི་ཕོངས་པར་གསུངས། ཞེས་གསུངས། དེས་ན་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ནི་ཚོགས་བསགས་པ་དང་སྒྲིབ་སྦྱོང་གང་བྱེད་ཀྱང༌། ནམ་མཁའི་མཐས་ཁྱབ་པའི་སེམས་ཅན་ཐམས་ཅད་ཀྱི་དོན་དུ་བྱེད་པ་ཉག་གཅིག་ཡིན་པས། རང་གི་ཚེ་འདིའི་ཆེད་དུ་སྒྲུབ་པ་ལྟ་ཡང་ཅི་སྨོས། རང་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་འདོད་ཀྱང་ཐེག་པ་ཆེན་པོའི་ལམ་གཏན་ནས་མ་ཡིན་པས་ན། ཚོགས་བསགས་དང་སྒྲིབ་སྦྱོང་གང་དང་གང་བྱེད་ཀྱང་མཐའ་ཡས་པའི་སེམས་ཅན་ཐམས་ཅད་ཀྱི་དོན་དུ་དམིགས་པ་ལས། རང་འདོད་ཀྱི་བློ་དང་གཏན་ནས་མ་འདྲེས་པ་ཞིག་ཅིས་ཀྱང་གལ་ཆེའོ། །དེ་ལྟར་བྱས་ན་རང་དོན་དང་ཚེ་འདིའི་བདེ་སྐྱིད་སོགས་མི་འདོད་ཀྱང་ཞོར་ལ་འབྱུང་སྟེ། མི་འབུད་པའི་ཚེ་དུད་པ་ཞོར་ལ་འབྱུང་བ་དང༌། ནས་བཏབ་པས་སོགས་མ་ཞོར་ལ་འབྱུང་བ་ལྟ་བུ་ཡིན་པས་ན། དེ་དག་ལ་ཆེད་དུ་གཉེར་བའི་བློ་ནི་དུག་བཞིན་དུ་སྤང་བར་བྱ་དགོས་སོ། །
"འཇར་མན་རྒྱལ་ཡོངས་ངལ་རྩོལ་ཚོགས་པའི་ཚོགས་མིའམ་དེ་དང་ལྟ་སྤྱོད་མཚུངས་པའི་སྐྱེ་བོ། ཧི་ཊ་ལ་སྐབས་ཀྱི་གཞུང་འཛིན་ཚོགས་པ། Nazi a member of the National Socialist German Workers' party of Germany, which in 1933, under Adolf Hitler, seized political control of the country, suppressing all opposition and establishing a dictatorship over all cultural, economic, and political activities of the people, and promulgated belief in the supremacy of Hitler as Führer, aggressive anti-Semitism, the natural supremacy of the German people, and the establishment of Germany by superior force as a dominant world power. The party was officially abolished in 1945 at the conclusion of World War II."
སྡེ་ཚན་འདིས་ལོ་རེར་དབུས་སྡེ་ཚན་རྣམས་དང་ཡན་ལག་སྨན་ཁང་ཁག་གི་སྔོན་རྩིས་བཟོ་འགོད་དང༌། རྩིས་འགོ་སོ་སོའི་ཐོག་བྱུང་སོང་བསྡད་གསུམ་གྱི་རྩིས་ཁྲ་རྣམས་ཧེ་བག་མེད་པར་ཁམས་དྭངས་བདག་ཉར་དང་། སྨན་རྩིས་ཁང་སྤྱི་ཡོངས་ཀྱི་རྩིས་ཁྲའི་ཞུ་སྒོ་མཐའ་དག་ལ་སྟངས་འཛིན་བྱེད་ཀྱི་ཡོད།
རབ་བྱུང་བརྒྱད་པའི་ཆུ་སྟག（༡༤༨༢）ལོར་ཡབ་རིན་སྤུངས་ངག་དབང་རྣམ་རྒྱལ་གྱི་སྲས་སུ་སྐུ་འཁྲུངས། སློབ་དཔོན་མཁས་པ་དུ་མ་བསྟེན་ནས་རིག་གནས་ཆེ་ཆུང་ལ་གཞན་དྲིང་མི་འཇོག་པའི་སྤོབས་པ་བརྙེས་ཤིང་མཁྱེན་རབ་ཀྱི་ཀློང་རྣམ་པར་ཡངས་པས་རྒྱལ་པོ་པཎྜི་ཏའི་རྣམ་ཐར་བཟུང་ཞིང་། རབ་བྱུང་དགུ་པའི་ས་ཡོས（༡༥༡༩）ལོར་ས་སྐྱ་པཎྜི་ཏའི་རྣམ་ཐར་སྐལ་བཟང་ལེགས་ལམ་མཛད་པ་དང་། ལྕགས་སྦྲུལ（༡༥༢༡）ལོར《མངོན་བརྗོད་མཁས་པའི་རྣ་རྒྱན》དང་། མེ་ཁྱི（༡༥༢༦）ལོར《སྙན་འགྲེལ་མི་འཇིགས་སངྒེའི་ང་རོ》མེ་སྦྲུལ（༡༥༥༧）ལོར《ཤམ་བྷ་ལའི་ལམ་ཡིག》སོགས་ཚིག་སྦྱོར་ཕུན་སུམ་ཚོགས་པའི་བསྟན་བཅོས་མང་དུ་མཛད་དེ་བོད་ཀྱི་རྩོམ་རིག་འཕེལ་རྒྱས་ལ་ཕྱག་རྗེས་ཆེ། རྗེ་འདིས་ཧོར་གོས་བཟང་པོའི་རྒྱུ་ལས་གྲུབ་པའི་རིགས་ལྡན་ཡོལ་བར་གྲགས་པའི་བཀོད་པས་ཁྱད་པར་དུ་འཕགས་པ་བཞེངས་ཤིང་། རྗེ་ཀུན་དགའ་གྲོལ་མཆོག་པ་རབ་གནས་སུ་གདན་དྲངས། ས་སྐྱ་དང་བྱང་བདག་པ་མ་མཐུན་པས་ས་སྐྱའི་རྒྱབ་རོགས་ངག་དབང་འཇིགས་གྲགས་པས་མཛད། ཆུ་ཕག(༡༥༦༣)ལོར་རིན་སྤུངས་པའི་དམག་གཡས་རུ་བྱང་པའི་སྟེང་དུ་བཏེགས་པའི་ཚེ་སྡེ་པ་ངག་དབང་འཇིགས་གྲགས་རང་ཡང་དཔུང་ཧྲག་དང་བཅས་དམག་རྒྱབ་ཏུ་ཕེབས་སྐབས་ལམ་ཞོར་དུ་བྱ་རྒོད་གཤོངས་པ་རྣམས་བརྡུངས་པས་དགེ་འདུན་པ་ཚོལའང་འོ་བརྒྱལ་ཆེ་བ་བྱུང། ལོ་དེ་གར་འབངས་གྱེན་ལོག་ལྟ་བུ་བྱས། དེ་རྗེས་རིན་སྤུངས་པས་རྒྱལ་རྩེ་བ་དང་། འབྲོང་རྩེ་བ། སྣར་ཐང་སོགས་ལ་དཔུང་འཇུག་ཁ་གཡར་བྱས་ན་ཡང་དེ་དག་གི་རྒྱབ་སྐྱོར་ཞིང་ཤག་པས་བྱས་སྟབས་རིན་སྤུངས་པ་ཕམ་ཁ་བསྟུད་མར་བྱུང་སྟེ་ངག་དབང་འཇིགས་གྲགས་ཀྱི་མངའ་ཐང་ཕལ་ཆེར་ཤོར་ནས་རིན་སྤུངས་པས་བོད་ལ་དབང་བསྒྱུར་པའི་མཇུག་ཀྱང་དེའི་དུས་སུ་བསྒྲིལ་ཏོ། །དུང་དཀར་ཚིག་མཛོད་ཆེན་མོ་༽ལས་བཏུས།
མཚོ་སྔོན་ཞིང་ཆེན་གྱི་སྲིད་གཞུང་སྡོད་གནས་ཟི་ལིང་དུ་ཡོད་པ་དང་། གྲོང་ཁྱེར་ཡོངས་ཀྱི་སྤྱིའི་རྒྱ་ཁྱོན་སྤྱི་ལེ་གྲུ་བཞི་མ7665ཡི་ཁྲོད་གྲོང་ཁྱེར་སྡོད་ཁུལ་གྱི་རྒྱ་ཁྱོན་སྤྱི་ལེ་གྲུ་བཞི་མ350དང་། གྲོང་ཁྱེར་འཛུགས་སྐྲུན་ཁུལ་གྱི་རྒྱ་ཁྱོན་ལ་སྤྱི་ལེ་གྲུ་བཞི་མ75ཡོད། མངའ་ཁོངས་སུ་ཤར་གྲོང་དང་། དབུས་གྲོང་། ནུབ་གྲོང་། བྱང་གྲོང་བཅས་གྲོང་ཁྱེར་གྱི་ཁུལ་བཞི་དང་། གསེར་ཁོག ཙོང་ཁ། སྟོང་སྐོར་བཅས་རྫོང་གསུམ། དེ་མ་ཟད་འཛུགས་སྐྲུན་བྱེད་བཞིན་པའི་ཟི་ལིང་གྲོང་ཁྱེར་དཔལ་འབྱོར་ལག་རྩལ་གསར་སྤེལ་ཁུལ(རྒྱལ་ཁབ་རིམ་པ)དང་། ལྷོ་གྲོང་ཁུལ་གསར། ཧའེ་ཧུའུ་ཁུལ་གསར་བཅས་འདུས་པ་རེད། གྲོང་ཁྱེར་ཡོངས་སུ་རྒྱུན་སྡོད་མི་གྲངས་ཁྲི220.8708ཀྱི་ཁྲོད་གྲངས་ཉུང་མི་རིགས་ཀྱི་མི་གྲངས573491ཡོད་ཅིང་། དེས་སྤྱིའི་མི་གྲངས་ཀྱི25.96%ཟིན་པ་དང་། བོད་རིགས་མི་གྲངས121667ཡོད་ལ། དེས་སྤྱིའི་མི་གྲངས་ཀྱི5.51%ཟིན་ཡོད་པ་རེད། ཟི་ལིང་དུ་རྒྱ་རིགས་དང་། ཁ་ཆེ་རིགས། བོད་རིགས། ཧོར་རིགས་སོགས་མི་རིགས34ཡོད།
མི་བདག་བདག་ཏུ་གྱུར་པའི་མཚན་ལྗོངས་ན༎ བདག་པོ་ཕྱིར་འབུད་གཏོང་བའི་ལོ་ཟླའི་ནང༌༎ ཤར་ནུབ་རྒྱལ་ཁབ་སུམ་ཅུ་སོ་བདུན་ལ༎ ཉམ་ཐག་བོད་རིགས་འཁྱམས་པའི་སྐྱོ་གར་རིང༌༎
༄༅། ། ཟབ་ཆོས་ཞི་ཁྲོ་དགོངས་པ་རང་གྲོལ་ལས༔ དཀྱིལ་འཁོར་དང་ལྷའི་རྣམ་དག་མཐོང་བ་རང་གྲོལ་ཞེས་བྱ་བ་བཞུགས༔འོ་རིགས་ཀྱི་བུ་དད་པ་དང་ལྡན་པ་རྣམས་དཀྱིལ་འཁོར་འདི་ལ་ལྟོས་ལ་ཉོན་ཅིགསེམས་ཅན་དང་སངས་རྒྱས་རྒྱུ་གཅིག་པའི་རྟགས་སུ། དཀྱིལ་འཁོར་འཇམ་ཞིང་སྲུབ་མེད་པའོ། །ཆོས་སྐུ་འགྱུར་བ་མེད་པའི་རྟགས་སུ། དཀྱིལ་འཁོར་གྱི་གཞི་མཐིང་ནག་ཏུ་ཡོད་པའོ། །ལོངས་སྐུ་གསལ་ལ་མ་འགགས་པའི་རྟགས་སུ། དཀྱིལ་འཁོར་ཁྲ་བོར་འདུག་པའོ། །ཐུགས་རྗེའི་སྤྲུལ་སྐུས་འགྲོ་དོན་མཛད་པའི་རྟགས་སུ། ཁ་དོག་དམར་སེར་སོ་སོར་གསལ་ཞིང་ཤར་བའོ། །ཡེ་ཤེས་ལྔ་ལྷུན་གྱིས་གྲུབ་པའི་རྟགས་སུ། དབུས་སུ་ཐིག་ལེ་མུ་ཁྱུད་ལྔ་ལྡན་དུ་ཡོད་པའོ། །ཤར་ཕྱོགས་ཐམས་ཅད་དཀར་པོར་འདུག་པ་ནི། ཀ་རི་ཀ་ཤེལ་ལས་གྲུབ་པའི་རྟགས་སོ། །ལྷོ་ཕྱོགས་ཐམས་ཅད་སེར་པོར་འདུག་པ་ནི། རིན་པོ་ཆེ་གསེར་ལས་གྲུབ་པའི་རྟགས་སོ། །ནུབ་ཕྱོགས་ཐམས་ཅད་དམར་པོར་འདུག་པ་ནི། པདྨ་རཱ་ག་ལས་གྲུབ་པའི་རྟགས་སོ། །བྱང་ཕྱོགས་ཐམས་ཅད་ལྗང་གུར་འདུག་པ་ནི། ཨིནྡྲ་ནཱི་ལ་ལས་གྲུབ་པའི་རྟགས་སོ། །དབུས་ཕྱོགས་ཐམས་ཅད་མཐིང་གར་འདུག་པ་ནི། བཻ ཌཱཪྱ་ལས་གྲུབ་པའི་རྟགས་སོ། །པདྨ་མུ་ཁྱུད་གསུམ་ལྡན་གྱིས་བསྐོར་བ་ནི། སྐུ་གསུམ་འདུ་འབྲལ་མེད་པའི་རྟགས་སོ༑ ༑ཚད་མེད་བཞི་དང་ལྡན་པའི་རྟགས་སུ་གྲུ་ཆད་བཞིར་འདུག་པའོ། །ཆོས་སྐུ་སྐྱེ་བ་མེད་པའི་ཕོ་བྲང་དུ་འགྲོ་བའི་རྟགས་སུ་རྣམ་པར་ཐར་པའི་སྒོ་བཞི་རུ་འདུག་པའོ། །ཡབ་ཡུམ་གཉིས་སུ་མེད་པའི་རྟགས་སུ་གྲུ་ཆད་མཛེས་ཚོན་དུ་འདུག་པའོ། །ཞི་ཁྲོ་རིགས་ལྔའི་ཞིང་ཁམས་སོ་སོར་ཡོད་པའི་རྟགས་སུ་སྒོ་བཞི་ཕྱོགས་ཚོན་དུ་འདུག་པའོ༑ ༑རིགས་ལྔའི་དགོངས་པ་ལམ་དུ་ཁྱེར་བའི་རྟགས་སུ། པདྨ་ར་གའི་རྩིག་པ་ལྔ་རུ་འདུག་པའོ། །རྣམ་ཤེས་ཚོགས་བརྒྱད་གནས་སུ་དག་པའི་རྟགས་སུ། ལྷ་ཆེན་བརྒྱད་ཀྱི་ཀ་བ་བརྒྱད་དུ་འདུག་པའོ། །རྣམ་ཤེས་ཡུལ་བརྒྱད་གཟུང་འཛིན་དང་བྲལ་བའི་རྟགས་སུ། རུས་སྦལ་བརྒྱད་ཀྱི་ཀ་གདན་ཡོད་པའོ། །འཇིག་རྟེན་ཆོས་བརྒྱད་གནས་ཡུལ་དང་བྲལ་བའི་རྟགས་སུ།ཆུ་སྲིན་གྱི་ཁ་རུ་རྡོ་རྗེ་འབྱུང་བའོ། །བཀྲ་ཤིས་ཡོན་ཏན་གྱི་རྟགས་བརྒྱད་དང་ལྡན་པའི་རྟགས་སུ། གཟའ་ཆེན་བརྒྱད་ཀྱི་ཀ་ཞུར་འདུག་པའོ།།རྣམ་ཐར་ཆེན་པོ་བརྒྱད་དང་ལྡན་པའི་རྟགས་སུ། ཀ་རྒྱན་རྣམ་པ་བརྒྱད་དུ་ཡོད་པའོ། །འབྱུང་བ་ཆེན་པོ་བཞི་གནས་སུ་དག་པའི་རྟགས་སུ། ལྷ་ཚངས་པའི་གདུང་མ་བཞི་རུ་འདུག་པའོ། །ཉི་ཤུ་ཉེ་བའི་ཉོན་མོངས་པ་ཐམས་ཅད་གནས་ཡུལ་གཉིས་མེད་དུ་དག་པའི་རྟགས་སུ།ལྷ་དང་ལྷ་བྲན་གྱི་དྲལ་ཕྱམ་བྱས་པའོ། །ཡོན་ཏན་ཐམས་ཅད་རང་བཞིན་ལྷུན་གྱིས་གྲུབ་པའི་རྟགས་སུ། རིམ་པ་ལྔའི་ཐོག་ཕུབ་ནས་ཡོད་པའོ། །ཐུགས་རྗེས་སེམས་ཅན་ལ་རྒྱུན་དུ་གཟིགས་པའི་རྟགས་སུ། ཉི་ཟླའི་མཐོང་ཁུང་བཞིར་ཡོད་པའོ། །ཐུགས་གཡོ་འགུལ་མེད་པའི་རྟགས་སུ་བདུད་རྩི་གར་སྤྱིན་གྱིས་སྦྱར་ནས་ཡོད་པའོ། །འགྱུར་མེད་དོན་གྱི་དགོངས་པ་མཐའ་རུ་ཕྱིན་པའི་རྟགས་སུ། གནམ་ལྕགས་ཁྲོ་ཆུའི་འཛེར་གྱིས་གདབ་ནས་ཡོད་པའོ། །འདོད་པའི་ཡོན་ཏན་ལྔ་མི་སྤངས་བའི་རྟགས་སུ།འདོད་ཡོན་གྱི་ལྷ་མོ་རྣམས་དམར་པོར་འདུག་པའོ། །ཆེ་བའི་ཡོན་ཏན་དུ་མ་དང་ལྡན་པའི་རྟགས་སུ། རིན་པོ་ཆེའི་ཕ་གུ་སེར་པོར་འདུག་པའོ། །སྐྱོན་བྲལ་ཡོན་ཏན་ལྔ་དང་ལྡན་པའི་རྟགས་སུ། ད་རུ་ཀད་དམར་ལྗང་དུ་ཡོད་པའོ། །བྱང་ཆུབ་ཀྱི་ཆོས་རྣམ་པར་དག་པའི་རྟགས་སུ། དྲ་བ་དང་དྲྭ་ཕྱེད་ཀྱིས་བརྒྱན་པའོ། །མཚན་དང་དཔེ་བྱད་བརྒྱ་རྩ་བརྒྱད་དང་ལྡན་པའི་རྟགས་སུ། མཆོད་རྟེན་བརྒྱ་རྩ་བརྒྱད་ཀྱིས་བསྐོར་བའོ༑ ༑དམ་པའི་ཆོས་མི་ནུབ་པའི་རྟགས་སུ་རྒྱལ་མཚན་བརྒྱད་དང་ལྡན་པའོ། །ཉོན་མོངས་པའི་རྣམ་རྟོག་ལས་དབེན་པའི་རྟགས་སུ་རི་དྭགས་གཉིས་གཉིས་ཀྱིས་བརྒྱན་པའོ། ། སེམས་ཅན་ལ་ཆོས་སྟོན་པའི་རྟགས་སུ། ཆོས་ཀྱི་འཁོར་ལོ་བཞིས་མཚན་པའོ། །བྱམས་པ་ཆེན་པོ་དང་ལྡན་པའི་རྟགས་སུ། རིན་པོ་ཆེའི་གདུགས་ཕུབ་ནས་ཡོད་པའོ། །ཐབས་དང་ཤེས་རབ་འདུ་འབྲལ་མེད་པའི་རྟགས་སུ། དར་གྱི་ཆུན་འཕྱང་ཟུར་བཞིར་བརྒྱན་པའོ། །རྣམ་རྟོག་འགྱུ་བ་དྲན་རིགས་དང་བྲལ་བའི་རྟགས་སུ། རླུང་རྡོ་རྗེ་རྒྱ་གྲམ་ཕྱོགས་བཞིར་གསལ་བའོ། །རྣམ་པར་ཤེས་པ་བརྒྱད་རང་སར་དག་པའི་རྟགས་སུ༑ དུར་ཁྲོད་ཆེན་པོ་བརྒྱད་ཀྱིས་བསྐོར་བའོ། །འགྲོ་བ་ཀུན་གྱི་དོན་བྱེད་ཅིང་བག་ཆགས་དྲི་མ་དང་བྲལ་བའི་རྟགས་སུ། སྣ་ཚོགས་ཀྱི་པད་མས་བསྐོར་བའོ། །ཆོས་ཉིད་སྐྱེ་འཇིག་དང་བྲལ་བའི་རྟགས་སུ་ཕྱི་རིམ་རྡོ་རྗེའི་ར་བས་བསྐོར་བའོ། །ཕྱིན་ཅི་ལོག་པའི་རྣམ་རྟོག་ཐམས་ཅད་བསྲེག་པའི་རྟགས་སུ་སྣ་ཚོགས་མེ་རིས་བསྐོར་བའོ། །དེའི་རྗེས་སུ་ལྷའི་རྣམ་དག་ངོ་སྤྲད་པ་ནི། དབུས་སུ་ཀུན་བཟང་ཡབ་ཡུམ་གཉིས་སུ་སྣང་བ་འདི་ཡང་ཀ་དག་ལྷུན་གྲུབ་གཉིས་སུ་མེད་པས་ཐབས་དང་ཤེས་རབ་སྣང་སྟོང་ངམ༑ ཡིད་ཆོས་གཉིས་རྣམ་པར་དག་པའི་རྟགས་སུ། རིགས་ཀྱི་ཡབ་ལྔར་སྣང་བ་འདི་ཡང་ཕུང་པོ་ལྔ་རྣམ་པར་དག་པའི་རྟགས་སོ། །རིགས་ཀྱི་ཡུམ་ལྔར་སྣང་བ་འདི་ཡང་འབྱུང་བ་ལྔ་རྣམ་པར་དག་པའི་རྟགས་སོ། །ཟུང་སྦྱོར་དུ་སྣང་བ་འདི་ཡང་འཁོར་བ་ཟིལ་གྱིས་མནན་ཞིང་སྐྱོན་གྱིས་མ་གོས་པའི་བདེ་བ་ཆེན་པོར་གཅིག་པའི་རྟགས་སོ༑ ༑སེམས་དཔའ་བརྒྱད་དུ་སྣང་བ་འདི་ཡང་། རྣམ་ཤེས་ཚོགས་བརྒྱད་གནས་སུ་དག་པའི་རྟགས་སོ། །སེམས་མ་བརྒྱད་དུ་སྣང་བ་འདི་ཡང་ཡུལ་བརྒྱད་རྣམ་པར་དག་པའི་རྟགས་སོ། །ཐུབ་པ་དྲུག་ཏུ་སྣང་བ་འདི་ཡང་འགྲོ་དྲུག་དབྱིངས་སུ་འདྲེན་ཞིང་ཉོན་མོངས་པ་དྲུག་རྣམ་པར་དག་པའི་རྟགས་སོ། །སྒོ་བ་ཡབ་ཡུམ་བརྒྱད་ཟུང་དུ་སྣང་བ་འདི་ཡང་རྟག་ཆད་མུ་བཞི་རྣམ་པར་དག་ཅིང་ཚད་མེད་པ་བཞིས་འགྲོ་བའི་དོན་མཛད་པའི་རྟགས་སོ། །དེ་དག་སོ་སོའི་སྐུ་མདོག་ལྔར་སྣང་བ་འདི་ཡང་ཉོན་མོངས་པ་མ་སྤངས་གནས་སུ་དག་ཅིང་ཡེ་ཤེས་ལྔ་ལྡན་ལྷུན་གྱིས་གྲུབ་པ་ལ། སྐུ་གསུང་ཐུགས་ཡོན་ཏན་འཕྲིན་ལས་ཀྱི་དགོངས་པ་འདུས་པའི་རྟགས་སོ། །ཐམས་ཅད་སྐྱིལ་ཀྲུང་དུ་མཛད་པ་འདི་ཡང་བདུད་ཀྱིས་ཀྱང་མི་འཕྲོགས་ཤིང་དུས་གསུམ་དུ་འཕོ་འགྱུར་མེད་པའི་དགོངས་པ་ལ་བཞུགས་པའི་རྟགས་སོ། །རྒྱན་སྣ་ཚོགས་པས་བརྒྱན་པ་འདི་ཡང་ཡོན་ཏན་ཕུན་སུམ་ཚོགས་པའི་རྟགས་སོ། །རིག་སྟོང་། གསལ་སྟོང་། ཤར་སྟོང་། བདེ་སྟོང་།སྣང་སྟོང་།ཟུང་འཇུག་གི་རྟགས་སུ་རིགས་ལྔའི་ཕྱག་མཚན་སོ་སོར་མཛེས་པའོ། །སྣང་སྲིད་སྣ་ཚོགས་ཡེ་སྟོང་རྩ་བ་དང་བྲལ་བའི་རྟགས་སུ། འཁོར་རྣམས་ཀྱིས་ཕྱག་མཚན་སྣ་ཚོགས་འཛིན་པའོ། །རིག་འཛིན་ཡབ་ཡུམ་བཅུ་ཟུང་སྦྱོར་དུ་སྣང་བ་འདི་ཡང་། བག་ཆགས་དབྱིངས་སུ་དག་པའི་རྟགས་སོ། །སྐུ་མདོག་ལྔ་ལྡན་དཀར་སེར་དམར་ལྗང་དུ་སྣང་བ་འདི་ཡང་། ལྷན་ཅིག་སྐྱེས་པའི་ཡེ་ཤེས་འོད་ཁ་དོག་ལྔ་དང་ལྡན་པའི་རྟགས་སོ། །ཞལ་གཅིག་ནི་དུ་མ་རོ་གཅིག་གོ །སྤྱན་གསུམ་ནི་སྐུ་གསུམ་མོ། །ཕྱག་གཉིས་ནི་ཐབས་དང་ཤེས་རབ་བོ། །ཞབས་གཉིས་ནི་བདེན་གཉིས་ཟུང་འཇུག་གོ །སྐྱང་བསྐུམ་ནི་སྲིད་ཞིའི་མཐའ་ལ་མི་གནས་པའོ། །གྲི་གུག་དང་ཐོད་ཁྲག་ནི་ཤེས་རབ་དང་སྙིང་རྗེའི་རྟགས་སོ། །ཆེ་མཆོག་ཧེ་རུ་ཀ་ཡབ་ཡུམ་གཉིས་སུ་སྣང་བ་འདི་ཡང་། མ་རིག་ཉོན་མོངས་མ་སྤངས་གནས་སུ་དག་པའི་རྟགས་སོ། །ཁྲག་འཐུང་ཁྲོ་བོ་ཡབ་ཡུམ་བཅུ་རུ་སྣང་བ་འདི་ཡང་། ཉོན་མོངས་དུག་ལྔའི་ཡུལ་ཆེན་མ་སྤངས་གནས་སུ་དག་པའི་རྟགས་སོ། །ཀཽ་རི་བརྒྱད་དུ་སྣང་བ་འདི་ཡང་། རྣམ་ཤེས་ཚོགས་བརྒྱད་མ་སྤངས་གནས་སུ་དག་པའི་རྟགས་སོ། །སིང་ཧ་བརྒྱད་དུ་སྣང་བ་འདི་ཡང་། ཡུལ་བརྒྱད་མ་སྤངས་གནས་སུ་དག་པའི་རྟགས་སོ། །སྒོ་མ་བཞི་རུ་སྣང་བ་འདི་ཡང་། སྐྱེ་གནས་བཞི་མ་སྤངས་གནས་སུ་དག་པའི་རྟགས་སོ། །དབང་ཕྱུག་མ་ཉི་ཤུ་རྩ་བརྒྱད་དུ་སྣང་བ་འདི་ཡང་།ཉོན་མོངས་པའི་རྟོགས་ཚོགས་ཉི་ཤུ་རྩ་བརྒྱད་མ་སྤངས་གནས་སུ་དག་པའི་རྟགས་སོ༑ ༑ཁྲག་འཐུང་ཁྲོ་བོ་འཇིགས་པའི་སྐུ་རུ་སྣང་བ་འདི་ཡང་། གདུལ་བྱ་ཞི་བས་མི་འདུལ་བའི་བདུད་དང་དགྲ་བགེགས་རྣམས་འདུལ་བའི་རྟགས་སོ། །གར་གྱི་ཉམས་དགུ་མཛད་པ་འདི་ཡང་། ཐེག་པ་རིམ་དགུ་ཡོངས་སུ་རྫོགས་པའི་རྟགས་སོ། །དུར་ཁྲོད་ཀྱི་ཆས་བརྒྱད་གསོལ་བ་འདི་ཡང་། བདུད་དང་མུ་སྟེགས་ལོག་ལྟ་གདུག་པ་ཅན་རྣམས་འཇོམས་པའི་རྟགས་སོ། །མགོ་བརྙེན་སྣ་ཚོགས་སུ་སྣང་བ་འདི་ཡང་།སྤྲུལ་སྐུའི་མཛད་པ་ཅིར་ཡང་མ་ངེས་པར་སྟོན་པའི་རྟགས་སོ། །དེ་དག་ཕྱི་ལྟར་ན་ཞི་བའི་ལྷ་ཚོགས་བཞི་བཅུ་རྩ་གཉིས་སུ་ཡོད། ནང་ལྟར་ན་ཁྲག་འཐུང་གི་ལྷ་ཚོགས་ལྔ་བཅུ་རྩ་བརྒྱད་དུ་ཡོད། གསང་བ་ལྟར་ན་མཁའ་འགྲོ་སྡེ་ལྔའི་ལྷ་ཚོགས་སུ་ཡོད།ཡང་གསང་ལྟར་ན་ལྷུན་གྲུབ་རྫོགས་ལྡན་གྱི་ལྷ་ཚོགས་སུ་ཡོད། བླ་མེད་ལྟར་ན་རིག་པ་ཐིག་ལེ་ཉག་ཅིག་གི་སྐུ་རུ་ཡོད། ངོ་བོ་འགྱུར་བ་མེད་པ་ཆོས་ཀྱི་སྐུ་རུ་ཡོད།རང་བཞིན་ངང་གིས་གསལ་བ་ལོངས་སྤྱོད་རྫོགས་པའི་སྐུ་རུ་ཡོད། ཐུགས་རྗེས་རང་གྲོལ་དུ་ཡོད་པས་སྤྲུལ་པའི་སྐུ་རུ་ཡོད། ལྟ་སྒོམ་ཡིད་ཡུལ་དུ་གསལ་བས་གཟུགས་ཀྱི་སྐུ་རུ་ཡོད། དེ་ནས་བུམ་པ་དང་རྒྱན་ངོ་སྤྲད་པ་ནི། འོ་རིགས་ཀྱི་བུ་དད་པ་དང་ལྡན་པ་རྣམས་ཉོན་ཅིག ཆོས་སྐུ་སྤྲོས་པ་དང་བྲལ་བའི་རྟགས་སུ། དབང་གི་བུམ་པ་ལྔ་ཟླུམ་པོར་འདུག་པའོ། །ལོངས་སྐུ་ཡེ་ཤེས་ལྔ་དང་ལྡན་པའི་རྟགས་སུ། བུམ་པ་ཁ་དོག་ལྔ་ལྡན་དུ་འདུག་པའོ། །ཐུགས་རྗེ་སྤྲུལ་སྐུ་འོད་ཟེར་ཞི་ཁྲོའི་ཚུལ་དུ་ཡོད་པའི་རྟགས་སུ། བུམ་པའི་ཁ་རྒྱན་དཔག་བསམ་ཤིང་ལས་བྱས་པའོ། །རང་གི་རིག་པ་ལ་འགྱུར་བ་མེད་པའི་རྟགས་སུ།གཟུངས་ཐག་གི་སྣ་ལ་རྡོ་རྗེ་བཏག་པའོ། །ཉོན་མོངས་པ་ལྔ་སྣང་ཡུལ་དག་པའི་རྟགས་སུ། མགུལ་ཆིངས་ཁ་དོག་ལྔ་ལྡན་དུ་འདུག་པའོ། །ཐུགས་རྗེས་འཁོར་བ་ནས་འདྲེན་པའི་རྟགས་སུ། གཟུངས་ཐག་ལྔ་སྒྲིལ་དུ་ཡོད་པའོ། །རང་རིག་པའི་ཡེ་ཤེས་ལ་དྲི་མ་མེད་པའི་རྟགས་སུ། ཤེལ་དཀར་དང་མེ་ལོང་གཉིས་ཀྱིས་བརྒྱན་པའོ། །སྟོང་གསལ་མི་འགྱུར་བའི་མདངས་ལྔ་དང་ལྡན་པའི་རྟགས་སུ། རིན་པོ་ཆེ་ལྔ་བུམ་སྙིང་དུ་ཡོད་པའོ། །སྒྲོན་མ་བཞི་མིག་ཡུལ་དུ་གསལ་བའི་རྟགས་སུ། རྨ་བྱའི་ཕོད་མདོངས་གཟུགས་པའོ། །རིག་པ་ལུག་གུ་རྒྱུད་དུ་གནས་པའི་རྟགས་སུ། རྒྱན་དྲྭ་བ་རིས་སུ་བྲིས་ནས་ཡོད་པའོ། །སངས་རྒྱས་ཀྱི་བསྟན་པ་མི་ནུབ་པའི་རྟགས་སུ། རྒྱལ་མཚན་བ་དན་ཕྱར་བའོ། །བླ་མ་ཡི་དམ་མཁའ་འགྲོ་ཆོས་སྐྱོང་མཉེས་པར་བྱ་བའི་རྟགས་སུ། མཆོད་གཏོར་དང་ཚོགས་འཁོར་བཤམས་པའོ། །རྒྱབ་བརྟེན་དཀོན་མཆོག་གསུམ་དང་མི་བྲལ་བའི་རྟགས་སུ། ཡོལ་བ་དང་བླ་རེ་གཉིས་ཀྱིས་བརྒྱན་པའོ། །བདུད་བཞི་ཟིལ་གྱིས་གནོན་པའི་རྟགས་སུ། གདན་ཁྲི་བཀོད་པ་དང་ལྡན་པ་རྩིག་པའོ། །ཉོན་མོངས་པའི་བག་ཆགས་དྲི་མས་མ་གོས་པའི་རྟགས་སུ། སྤར་གཡོབ་དང་རྡུལ་ཁེག་གི་གཡོགས་ནས་ཡོད་པའོ། །ཆོས་ཀྱི་སྒྲ་ཕྱོགས་བཅུར་སྒྲོགས་པའི་རྟགས་སུ། ལྷ་ཆ་རོལ་མོ་སྣ་ཚོགས་སུ་ཡོད་པའོ། །ཐེག་པ་ཆེན་པོའི་ཆོས་རྒྱུན་མི་ཆད་པའི་རྟགས་སུ། སྨན་ཕུད་དང་རཀྟས་བྲན་ཞིང་བལྟམས་པའོ། །དབང་བསྐུར་བ་ལ་ཕུན་སུམ་ཚོགས་པ་ལྔ་དང་ལྡན་པའི་རྟགས་སུ། མཆོད་པའི་བྱེ་བྲག་བསམ་གྱིས་མི་ཁྱབ་པའོ། །དབང་བསྐུར་བྱིན་རླབས་ཕེབས་པའི་རྟགས་སུ། བདག་རྡོ་རྗེ་སློབ་དཔོན་ཁྲི་ལ་བཞུགས་པའོ། ། ཅེས་གསེར་ཐུར་གྱིས་དཀྱིལ་འཁོར་དང་ལྷ་དང་རྒྱན་རྣམས་ངོ་སྤྲད་དོ། །མངྒ་ལཾ། ཤུ་བྷཾ། ཞུས་སོ། །
མྱུར་སྐྱོབ་པ་རྨས་མའི་སྔུན་ནས་མགོ་བོ་བསྒུར་ཅིང་།ནད་པར་ལག་པ་གཉིས་པོས་མྱུར་ སྐྱོབ་པའི་ཕྲག་པ་ནས་བསྐྱངས་ཏེ་བྲང་ཁར་ཐོན་དུས་ལག་པ་གཉིས་པོ་དམ་པོར་འཆང་དུ་ འཇུག་དགོས་ཤིང་། མྱུར་སྐྱོབ་པས་ནད་པའི་བླ་གཉིས་ནས་བཟུང་སྟེ་དལ་མོས་ངང་ཡར་ལངས་དགོས། གལ་ཏེ་རྐང་ལག་དང་སྒལ་ཚིགས་ལ་སྐྱོན་ཕོག་ཡོད་ན་ནི་ཐབས་ལམ་དེ་སྤྱོད་མི་རུང་།
ལྷོད་མེད་བརྩེ་མདངས་མཚོན་པའི་གཏམ་མཇུག་སྣེར།། གྱེས་ཁའི་འཚམས་སྦྱོར་འདྲ་པར་བསྐྱོན་པའི་རྗེས།། གཞུང་ལས་ཁང་ནས་དལ་གྱིས་ཕྱི་ལ་ཐོན།། མོ་ཏྲའི་ནང་ནས་དོན་གཅོད་ཁང་ལ་བསྐྱོད།།
བོད་རྗེ་སོ་གསུམ་པ་སྲོང་བཙན་སྒམ་པོ་ནི། རབ་བྱུང་མ་ཚུགས་གོང་གི་མེ་གླང་སྤྱི་ལོ་(༦༡༧)ལོར་མལ་གྲོ་རྒྱ་མ་ནང་གི་ཕོ་བྲང་བྱམས་པ་མི་འགྱུར་གླིང་དུ་ཡབ་རྒྱལ་པོ་གནམ་རི་སྲོང་བཙན་དང༌། ཡུམ་ཚེ་སྤོང་བཟའ་འབྲི་མ་ཐོད་དཀར་གཉིས་ཀྱི་སྲས་སུ་སྐུ་འཁྲུངས། ལོ་ཚིགས་འདི་ནི་མཁས་དབང་དགེ་འདུན་ཆོས་འཕེལ་གྱི་དེབ་དཀར་དང༌། ཐང་ཧྲུན་ཡིག་ཆ་གཉིས་ཀ་དང་མཐུན་ནོ། །དགུང་ལོ་བཅུ་གསུམ་པ་ས་གླང་སྤྱི་ལོ་(༦༢༩)ལོར་རྒྱལ་ས་འཛིན། བཙུན་མོ་མོང་བཟའ་ཁྲི་ལྕམ་ཁབ་ཏུ་བཞེས་ཏེ་རིགས་སྲས་གུང་རི་གུང་བཙན་འཁྲུངས། །ད་དུང་བཙུན་མོ་ཆུང་བ་ཞང་ཞུང་བཟའ་ལི་ཐིག་སྨན་དང༌། མི་ཉག་རུ་ཡོང་བཟའ་རྒྱལ་མོ་བཙུན། བལ་བཟའ་ཁྲི་བཙུན། རྒྱ་བཟའ་ཀོང་ཇོ་བཅས་ཁབ་ཏུ་བཞེས་ཀྱང་རིགས་སྲས་མ་འཁྲུངས། ཆོས་རྒྱལ་འདིས་ལོ་ངོ་ཉེར་གཉིས་ཀྱི་རིང་དུ་ཆབ་སྲིད་བསྐྱངས་ཤིང་། དེའི་རིང་ལ་ཕྱི་ནང་བར་གསུམ་གྱི་བློན་པོ་རྣམས་བསྐོ་བཞག་མཛད་ཅིང་མཐའ་བཞིའི་རྒྱལ་ཕྲན་དབང་དུ་བསྡུས་ཏེ་བོད་ཁམས་གཅིག་གྱུར་བཟོས་པ། བོད་ཀྱི་ཆབ་སྲིད་གཏན་ཆགས་སུ་ཡོང་བའི་ཆེད་དུ་རྒྱལ་ཁབ་ཀྱི་སྒྲིག་གཞི་དང་ལས་རིགས་སོ་སོའི་ཁྲིམས་ཡིག་གཏན་འབེབས་མཛད་པ། བལ་ཡུལ་དང་རྒྱ་ཡུལ་ནས་ཇོ་ཤུཀྱ་རྣམ་གཉིས་གདན་འདྲེན་ཞུས་པ། སངས་རྒྱས་ཀྱི་ཆོས་བོད་དུ་སྤེལ་ནས་གཙུག་ལག་ཁང་བཞེངས། བོད་ཡིག་གཅིག་གྱུར་བཟོས་ནས་བརྡ་སྤྲོད་གཞུང་ལུགས་ཚད་ལྡན་ཅན་དུ་གཏན་འབེབས་མཛད་པ། བོད་ཀྱི་ཆབ་སྲིད་མཐའ་བཞིར་བཀྱེད་ནས་དཔལ་འབྱོར་རིག་གནས་སྤེལ་རེས་མཛད་པ་བཅས་ཡིན་ཞིང་། དེ་ཡང་རྒྱལ་པོ་འདི་ཉིད་ཀྱི་མཛད་རྗེས་ཕྱོགས་བསྡོམས་ཙམ་བྱས་ན། དང་པོ་བོད་ཁམས་གཅིག་གྱུར་བྱས་ཏེ་རྒྱལ་ས་དང་ཕོ་བྲང་ལྷ་སར་སྤོས་པ་དེ་ཡིན་ལ། དེ་ཡང་མེས་དབོན་འདི་ཉིད་ཡབ་གནམ་རུ་དུག་གིས་བཀྲོངས་པའི་སྐབས་ཁོང་དགུང་ལོ་བཅུ་གསུམ་ཙམ་ལས་མ་ཟིན་ཀྱང་། ཡབ་ཀྱི་རྒྱལ་སར་འཁོད་པ་དང་། ཡབ་དང་གློ་བ་ཉེ་བའི་བློན་པོ་དབས་དབྱི་ཚབ་དང་། མྱང་མང་པོ་རྗེ་སོགས་ལ་བརྟེན་ནས་ཐོག་མར་ཡབ་ལ་གློ་བ་རིང་ཞིང་དུག་སྦྱོར་བྱེད་མཁན་རྣམས་བརྩད་གཅོད་ནས་ཚར་བཅད་དེ་ནང་ཁུལ་གྱི་གནས་བབས་ཇེ་བརྟན་དུ་བཏང། དེ་ནས་ངོ་ལོག་རྒྱལ་ཕྲན་རྣམས་རིམ་པར་བཞིན་བཏུལ། རང་གིས་ཡབ་ཡུམ་གྱི་རུས་ཚན་རྣམས་རང་བཞིན་གྱིས་བཙན་པོ་སྲིད་འོག་ཏུ་ཕྱིར་འཛུལ། མཐའ་ཁུལ་གྱི་དྭགས་ཀོང་མྱང་གསུམ་ཡང་། ཡབ་ཀྱི་རུས་ཡིན་པས་དམག་བྱེད་མ་དགོས་པར་སྲིད་འོག་ཏུ་ཆུད། ད་དུང་སྲོང་བཙན་རང་གི་གོ་བབས་སྲ་བརྟན་དུ་གཏོང་བའི་ཆེད། བློན་པོ་གཞོན་གྲས་ཁག་ལའང་མཉམ་ཤི་མཉམ་གནས་ཀྱི་གནའ་འབྲེལ་བཙུགས་ཏེ་ནང་ཁུལ་མཐུན་ལམ་ཇེ་ཟབ་ཏུ་གཏོང་། རྒྱལ་བློན་ཐམས་ཅད་བསམ་པའི་ཆུ་བོ་གཅིག་ཏུ་འདྲེས་པའི་སྐབས། ལྕགས་ཡོས(༦༣༡)ལོར་ཕོ་བྲང་བྱམས་པ་མི་འགྱུར་གླིང་ནས་མི་འཇིགས་པའི་དཔུང་གི་ཚོགས་མང་པོས་བསྐོར་ཏེ་འོ་ཐང་སྨན་མཚོའི་འགྲམ་དེང་སང་གི་ལྷ་སར་སྤོས་ནས་ཕོ་བྲང་པོ་ཏ་ལ་གསར་སྐྲུན་བྱས། དེ་ནས་བཟུང་བོད་རྒྱལ་ཁབ་ཆེན་པོའི་བཙན་པོ་རིམ་བྱོན་གྱི་རྒྱལ་ས་ལྟེ་བ་ལྷ་ས་རང་དུ་གྱུར་པ་ཡིན་ནོ།། གཉིས་པ་མཐའ་བཞིའི་རྒྱལ་ཕྲན་དབང་དུ་བསྡུ་ཚུལ་ནི། གནམ་རུ་སྲོང་བཙན་གྱི་སྐུ་རིང་ལ་ཞང་ཞུང་བོད་ཀྱི་མངའ་རིས་སུ་གྱུར་ཅིང་། ཞང་ཞུང་རྒྱལ་པོ་ལིག་མྱི་སྐྱ་ལ་བཙན་པོའི་སྲས་མོ་སད་མར་ཀར་བག་མར་བརྫངས་པས་གློ་བ་ཉེ་ནའང་། སྲོང་བཙན་སྐབས་ཞང་ཞུང་རྒྱལ་པོས་བཙུན་མོ་ཆེ་བར་གཤིན་ཆེས་པས་སྲས་མོ་སད་མར་ཀར་དང་མ་འདུམ་པའི་སྐྱོན་ལས། ཞང་བོད་བར་གྱི་འཁོན་བྱུང་ཞིང་། འོན་ཀྱང་ཞང་དམག་སྟོང་སྡེ་དགུ་འབུམ་དགུ་ཁྲི་ཡོད་པ་དང་། བོད་ལ་སྟོང་སྡེ་བཞི་བཅུ་རྩ་གཉིས་ལས་མེད་པས། སྐབས་དེར་དམག་འཐབ་ཀྱིས་རྒྱལ་ཁ་ལ་གདེང་འཇོག་བྱེད་ཐབས་དཀའ་བས། ནང་བསླུས་ཏེ་བོད་ཀྱི་རྒྱལ་བློན་ཚོས་དྭངས་རིའི་གསེར་ཕུག་དང་དངུལ་ཕུག་བྱ་བ་གཉིས་སུ་གབ་ནས་བསྒུགས། ཞང་ཞུང་རྒྱལ་པོ་དེ་ཕྱོགས་ནས་འབྱོར་བ་དང་སྲོང་བཙན་རང་གིས་དུག་བགོས་པའི་མདའ་འཕངས་ཏེ་བསད། དེ་ནས་བཟུང་ཞང་ཞུང་ཡོངས་རྫོགས་དབང་བསྒྱུར་བྱས། ། དེ་རྗེས་བོད་ཀྱི་ཤར་ཕྱོགས་ཐང་གི་རྒྱལ་པོའི་སྲས་མོ་བཙུན་མོར་སློང་ཡང་ཐང་གོང་མས་ཁས་ལེན་མ་བྱས་པ་དང༌། སྐབས་དེར་འ་ཞ་ཡང་ཀོང་ཇོ་སློང་མཁན་དེར་ལྷག་ཡོད་པས་དེས་ཕྲ་མ་བཅུག་པར་དོགས་པ་ཟོས། དེར་སྲོང་བཙན་ཁྲོས་ནས་ཞང་ཞུང་དང་བོད་གཉིས་ཀའི་དཔུང་དམག་ཟླ་བསྒྲིལ་ཏེ་འ་ཞ་ལ་ཕབ། ཞར་ལ་ཐང་གི་མངའ་ཁོངས་ཡིན་པ་ཏང་ཞང་དང་། པེ་ལན། འཇང་གསུམ་ཡང་ཕམ་པར་བྱས། ད་དུང་རྒྱའི་མངའ་ཁོངས་སུང་ཀྲུའི་ཀྱང་བཅོམ། དེ་ནས་འ་ཞ་ཡོངས་རྫོགས་ཆམ་ལ་ཕབ། བལ་བཟའ་ཁྲི་བཙུན་བོད་རྒྱལ་གྱི་བཙུན་མོར་བླངས་པ་ནས་བོད་ཀྱི་རྒྱལ་པོའི་སྟོབས་འབྱོར་ཟིལ་ཤུགས་ཀྱིས། བལ་པོའི་རྒྱལ་ཁབ་རང་བཞིན་གྱིས་བོད་ཀྱི་བཙན་པོའི་འོག་ཏུ་འདུས། ། དེ་རྗེས་སླར་ཡང་(༦༤༨) ལོར་རྒྱ་གར་ནུབ་རྒྱུད་ཀྱི་རྒྱལ་པོ་ཞིག་གིས་ཐང་རྒྱལ་ཁབ་ལ་སངས་རྒྱས་ཀྱི་རིང་བསྲེལ་སོགས་དད་རྟེན་རྩ་ཆེན་འགའ་ཞིག་སྐྱེས་སུ་བསྐུར་བའི་ལན་དུ། ཐང་གི་རྒྱལ་པོ་དམག་དཔོན་ཟུང་ཞོན་ཚེ་ལ། གསེར་དངུལ་དར་ཟབ་སོགས་ཀྱི་ལེགས་སྐྱེས་བཏོས་ཆེར་བསྐུར་ནས་རྒྱ་གར་དུ་མངགས་པ་ན། རྒྱ་གར་ཀྱི་རྒྱལ་པོ་དེ་ནང་ཁུལ་བློན་པོ་ཞིག་གིས་བསད་དེ་རྒྱལ་སྲིད་བཙན་འཕྲོག་བྱས། ཐང་གི་ཕོ་ཉ་རྣམས་བཟུང༌། ལེགས་སྐྱེས་རྣམས་འཕྲོག །འགའ་ཞིག་བྲོས། ཐར་བ་རྣམས་བོད་དུ་ཡོང་ནས་བཙན་པོ་ལ་ཞུས། བཙན་པོ་དབོན་ཞང་གི་འབྲེལ་བ་ལ་ངོ་ལྟོས་ཏེ་བལ་བོད་ཀྱི་དམག་དཔུང་གཅིག་ཏུ་བསྒྲིལ་ནས་རྒྱ་གར་ནུབ་ཕྱོགས་སུ་དམག་བྱས། མི་ཁྲི་ལྷག་བསད། རྟ་དང་བ་གླང་ཁྲི་ཁྲག་ལྷག་འཕྲོག རྒྱལ་གཞིས་འབངས་འཁོར་བཅས་པ་བོད་ཀྱིས་དབང་བསྒྱུར་བྱས། གསུམ་པ་ཆབ་སྲིད་དང་དམག་དཔུང་གི་སྒྲིག་གཞི་བཙུགས་ནས་རྒྱལ་ཁབ་ཀྱི་བདེ་འཇགས་སྲ་བརྟན་བཏང་ཚུལ་ནི། དབུ་རུ་དང་། གཡོན་རུ། གཡས་རུ། རུ་ལག། སུམ་པ་རུ། ཞང་ཞུང་རུ་སྟེ་རུ་སྡེ་ཆེན་པོ་དྲུག་བཙུགས་ཏེ། དེ་ཡང་སུམ་པའི་རུ་སྡེ་མ་གཏོགས་པ་གཞན་རྣམས་ལ་སྟོད་སྨད་གཉིས་རེ་ཕྱེས་པའི་རུ་སྡེ་བཅུའི་སྟེང་། སུམ་པའི་རུ་སྡེ་བསྣན་པས་རུ་སྡེ་བཅུ་གཅིག་ཏུའང་བགྲང་སྲོལ་ཡོད། འདི་དག་ནི་བོད་རྒྱལ་ཁབ་ཀྱི་སྲིད་འཛིན་ས་ཁུལ་ཡིན་པར་མ་ཟད། དམག་དོན་ཀྱི་རྩ་འཛུགས་ཀྱང་ཡིན་ལ། སྲོང་བཙན་ནས་ལྷ་སྲས་དར་མའི་བར་རྒྱལ་ཐོགས་བཅུའི་རིང་ལ་སྲིད་འཛིན་ས་ཁུལ་དང་དམག་དོན་ལམ་ལུགས་ལ་འགྱུར་བ་ཆེན་པོ་མ་བྱུང་བར་གནས་ཐུབ་ཡོད། ལམ་ལུགས་འདི་ནི། རྒྱ་ནག་ཐང་གི་རྒྱལ་རབས་ཀྱི་སྲིད་འཛིན་ས་ཁུལ་དང་ཤན་སྦྱར་བྱས་ན། ཏོའོ་རིམ་པའི་ས་ཁུལ་དང་མཚུངས། རུ་ཆེན་དྲུག་གི་ལས་ཁུངས་ལྟེ་བ་ནི་རིམ་པ་བཞིན་ར་མོ་ཆེ་དང་། ཁྲ་འབྲུག །ཞོང་པ་ཚལ། དུར་པ་སྣ། སྟག་པ་ཚལ། ཁྱུང་ལུང་བཅས་ཡིན་ནོ། ། རུ་སྡེ་དྲུག་པོ་དེ་དག་ལ་རྒྱལ་བློན་སོ་སོ་ལ་དབང་བའི་སྒེར་འཛིན་གྱི་དཔྱ་ཁྲལ་ཁྲིམས་འཛིན་གྱི་སྒོ་ནས་ཡུལ་གྱི་དབང་རིས་བཅོ་བརྒྱད་དུ་ཕྱེས་པ་ནི། དབུ་རུ་ཤོད་དང་། ཕོ་བྲང་སྣེ་རྩེ་གཉིས་བཙན་པོ་ལ་དབང་བའི་དབང་རིས་དང་། ལྷག་མ་ཁུ་དང་གཉགས་ཀུང་རིང་སྡེ་ལྔ། མགོས་དང་སྣུབས་་སྤོང་། འབྲོང་དང་ཁྱུང་པོ། འགྲུ་དང་ཕྱུགས་མཚམས། སྒྲོ་དང་རྨ། འབྲེ་དང་ལྕེ། རི་དང་གླེ། བྲན་ཀ། སྦས། འབྲིང་དང་ཆག །ཕྱ་དང་ར། རྒོད་སྟོང་སྡེ་བརྒྱད་བཅས་བཅུ་དྲུག་ནི་བློན་རྣམས་ཀྱི་དབང་རིས་ཡིན་ལ་བློན་པོ་རྣམས་ཀྱི་རང་ཁོངས་དབང་རིས་ཀྱི་ནང་ནས། རྗེ་བོ་དང་། སྡེ་དཔོན། རྩེ་རྗེ། མཁར་དཔོན། སོ་དཔོན། ཚུགས་དཔོན་ལ་སོགས་པའི་གོ་རིམ་གྱིས་དཔོན་ཐོབ་ཀྱི་དབང་རིས་ངེས་ཅན་རེ་བསྩལ་ནས། ས་ཁྱོན་ཆེ་ཕྲ་འཛིན་སྐྱོང་བྱེད་སྲོལ་ལས་རང་ས་སྲུང་བའི་རྗེ་དཔོན་ཚོ་ལ་ཝང་དང་། ཐེ་ཇི། ཇེ་སང། ཏུ་ཀོ་ཤི། ནོ་མོ་ཧན་ཟེར་པ་ལྟ་བུའི་རྒྱ་སོག་གི་སྐད་རིགས་ཡ་མ་ཟུང་རེ་བཏགས་ནས་གཞན་གྱི་ཐ་སྙད་ལ་འགྲམ་ཆུ་ལྡང་བའི་ལུགས་སྲོལ་ཡ་མཚན་པ་དེ་འདྲ་མེད་དོ།། གོང་གསལ་བོད་ཀྱི་རུ་ཆེན་དྲུག་བཤད་པ་དེའི་ཁོངས་སུ་སྟོང་སྡེ་དྲུག་ཅུ་རེ་གཅིག་ཡོད་དེ། དེ་ཡང་དབུ་རུ། གཡོན་རུ། གཡས་རུ། རུ་ལག། ཞང་ཞུང་ལྔ་ལ་སྟོང་སྡེ་བཅུ་རེ་བྱས་པའི་ལྔ་བཅུ་དང་། སུམ་པར་སྟོང་སྡེ་བཅུ་གཅིག་སྟེ་བསྡོམས་པས་སྟོང་སྡེ་དྲུག་ཅུ་རེ་གཅིག་ཏུ་བཤད་ཅིང་། །བློན་པོ་བཀའ་ཐང་དུ། རྒྱལ་པོའི་འཕྲིན་ལས་སྐུ་མཁར་སྟོང་སྡེ་གསུམ། ། གཡོན་རུའི་བཀའ་བཏགས་སྟོང་སྡེ་གཉིས། ། ཆབ་འོག་བཀའ་བཏགས་དབུ་རུ་སྟོང་སྡེ་ལྔ། ། གཡས་རུ་བཀའ་བཏགས་སྟོང་སྡེ་བདུན། ། བོད་ཁམས་གཞི་མའི་ས་ལ་སྟོང་སྡེ་བཅོ་བརྒྱད། ། སྟོད་ཀྱི་ཞང་ཞུང་སྟོང་སྡེ་བཅུ་གསུམ། ། སྨད་ཀྱི་སུམ་པ་སྟོང་སྡེ་བཅུ་གསུམ་བཅས་བསྡོམས་པས་སྟོང་སྡེ་དྲུག་བཅུ་རེ་གཅིག་ཏུ་བཤད། ། དུས་ཕྱིས་ལི་ཡུལ་ནས་རྙེད་པའི་ཁྲམ་བུའི་ཡི་གེ་ལྟ་ན། སྟོང་སྡེ་ལྔ་བཅུ་འཁོད་པར་མ་ཟད། དེ་དག་གི་མིང་རེ་རེ་བཞིན་གསལ་ཡང་། འདིར་མངས་སུ་དོགས་ནས་མ་བྲིས། དེ་ལ་སྟོང་སྡེ་ཞེས་པ་ནི་དམག་གྲངས་སྟོང་ལངས་པ་ནས་ཁྲི་མན་ཆད་ལ་སྟོང་སྡེ་རེ་བཏགས་པ་ཡིན་ཡང་། དུས་ཕྱིས་སྟོང་སྡེ་རེ་ལའང་དམག་དཔུང་འཕེལ་རྒྱས་བྱུང་ནས་ཁྲི་ཕྲག་དུ་མ་བྱུང་ཡང་སྟོང་སྡེ་ཞེས་པའི་མིང་ལ་དེ་སྔོན་བཙན་པོས་དམག་སྒྲིག་ཏུ་འཁོད་པ་ལ་འགྱུར་བ་བཏང་མ་ནུས་པར་རང་སོར་བཞག་པར་བཤད། གཞན་ཡང་བོད་ཁམས་དཔའ་བའི་སྡེ་གསུམ་དུ་ཕྱེས་ཏེ། མོན་དང་། མངའ་རིས། གྲུ་གུ་སོགས་སྟོད་ཀྱི་དཔའ་བོའི་སྡེ་དང་། ཆ་སྐོར་དར་མ་མན་ཆད་དང་། རི་པེ་ནམ་ལུང་ཡན་ཆད་དེ་དེང་སང་གིས་ཆབ་མདོ་མན་ཆད་དང་ཡུན་ནན་དར་མདོ་ཡན་ཆད། སྟོད་ཀྱི་དཔའ་བོའི་སྡེ། རྨ་ཆེན་སྤོམ་ར་མན་ཆད་དང་ཀ་ཐང་ཀླུ་ཆེ་ཡན་ཆད། འ་ཞ་སྟོང་སྡེ་དྲུག་ཅུ་སོགས་དེང་སང་གི་མཚོ་སྔོན་དང་ཀན་སུའུ་བཅས་པ་སྨད་ཀྱི་དཔའ་བོའི་སྡེ་ཞེས་བཏགས་ཏེ་སྡེ་གསུམ་གྱིས་བོད་ཁམས་ཡོངས་རྫོགས་ལ་ཁྱབ་པ་ཡིན་ནོ།། བཞི་པ་ཆོས་དང་རིག་གཞུང་གི་སྲོལ་རྒྱ་ཆེར་འཕེལ་བའི་ཚུལ་ནི། སྲོང་བཙན་དགུང་ལོ་བཅུ་གསུམ་སྐབས་བོད་ཀྱི་བཙན་པོའི་ཁྲི་ལ་འཁོད་པ་ན། ཕྱོགས་མཐའི་ཁྱིམ་མཚེས་རྒྱལ་ཁབ་དག་གིས་འཚམས་འཕྲིན་དང་ལེགས་སྐྱེས་དངོས་འབུལ་གྱི་མི་སྣ་དུ་མར་འབྱོར་བ་ལ། དེ་ལན་སྐྱེས་འབུལ་ཙམ་ལས་ཡིག་ལན་ཕུལ་ཐབས་མ་བྱུང་བས། བཙན་པོ་ཐུགས་ཕྱུངས་ཏེ་བློན་པོ་རྣམས་བཀའ་བགྲོས་པས་མགར་གྱི་དགོངས་འཆར་ལྟར་འཕགས་ཡུལ་དུ་བོད་ཕྲུག་རིག་པ་གསལ་བ་སུ་འགྲོ་བ་ལ་རྒྱལ་པོའི་མཛོད་ནས་མཐུན་རྐྱེན་སྦྱར་བའི་དྲིལ་སྒྲོགས། བོད་བློན་ཐོན་མིའི་བུ་ཐོན་མི་ཨ་ནུས་རང་འགུལ་གྱིས་ཁས་བླངས་ཏེ་(སྤྱི་ལོ་༦༣༣)འཕགས་ཡུལ་དུ་བརྟོལ། མི་ལོ་བདུན་གྱི་རིང་ལ་ལྷ་རིག་པའི་སེང་གེ་སོགས་བསྟེན་ནས་རིག་གནས་སྤྱི་དང་ལྷག་པར་ཡིག་རིགས་དྲུག་ཅུ་རྩ་བཞིར་མཁས་པར་སྦྱངས་ཏེ་བོད་དུ་ཕེབས། བཙན་པོའི་བཀའ་བཞིན་སྐུུ་མཁར་མ་རུ་ལེ་དྲར་བཞུགས་ཏེ། ལེགས་སྦྱར་གྱི་ཡི་གེ་ལ་བོད་སྐད་ཀྱི་འགྲོས་དང་བསྟུན་ནས་འདོར་ལེན་རྒྱ་ཆེར་བྱས་ཏེ། དབྱངས་གསལ་སོ་བཞིར་གཏན་འབེབས་ཀྱིས་སུམ་རྟགས་གཉིས་ཀྱིས་གཙོས་བརྡ་སྤྲོད་པའི་བསྟན་བཅོས་ཆེན་པོ་བརྒྱད་བརྩམས། བོད་གངས་ཅན་པའི་ཆོས་དང་རིག་གཞུང་གི་སྲོག་རྩ་ལྟ་བུ་འདི་ཉིད་གསར་གཏོད་གནང་བ་ནས་ད་ལྟའིི་བར་མི་རིགས་ཤིག་གི་ངོ་བོ་མཚོན་པའི་དཔང་རྟགས་ཀྱི་གཟི་བྱིན་བླ་ན་འབར་བ་འདི་བཞིན་ཡིན་ལ། འདིའི་གོང་དུ་བོད་ལ་ཡི་གེ་ཡོད་མེད་དང་། རྨ་ཡིག་དང༌། ཞང་ཞུང་གི་ཡིག་རྒན་སོགས་བོད་ཡིག་ཡིན་མིན། བོད་ཡིག་དཔེ་བླངས་ས་རྨ་ཡིག་དང་། ལེགས་སྦྱར། གུ}e་སོགས་ཀྱི་ཡི་གེ་གང་ཞིག་ཡིན་མིན་ལ་མཁས་པ་ཚོས་བཞེད་སྲོལ་འདྲ་མིན་ཡོད་ཀྱང་། འདིར་ཡོངས་གྲགས་ཀྱི་བཤད་སྲོལ་ལྟར་བསྡུས་བསྒྲིགས་བྱས་པ་ཙམ་ལས་རང་གི་འདོད་ཚུལ་ལྟར་བྲིས་པ་མིན་ནོ།། ཡི་གེ་འདི་ཉིད་རྨང་གཞིར་བྱས་ཏེ་ཐོན་མི་སམ་}ོË་ཊས་རྒྱ་གར་ནས་སྤྱན་རས་གཟིགས་ཀྱི་མདོ་རྒྱུད་ཉེར་གཅིག་དང་། བོད་ཀྱི་སྤུར་རྒྱལ་ཉེར་བརྒྱད་པ་ལྷ་ཐོ་རི་གཉན་བཙན་གྱི་སྐབས་སུ་བྱུང་བའི་ཟ་མ་ཏོག་བཀོད་པའི་མདོ་དང་། དཔང་སྐོང་ཕྱག་བརྒྱ་སོགས་བོད་སྐད་དུ་བསྒྱུར། དེ་དག་ཀྱང་མེས་དབོན་སྔ་མ་ཚོས་བོན་གྱི་སྟོན་པ་རེ་མཆོད་གནས་སུ་བསྟེན་པའི་སྲོལ་ལས་དུས་ཕྱིས་བོན་སྟོན་གྱི་འཕྲིན་ལས་དང་བཙན་པོའི་དབང་ཚད་གཉིས་དོ་མཉམ་པར་མ་ཟད། ཆབ་འབངས་ཀྱི་ཁྲིམས་སྲོལ་ལ་བོན་གྱི་ལུང་རྒྱུགས་པའི་དབང་ཚད་འཕེལ་བ་ལ་བརྟེེན་ནས། བོན་སྲིད་ཟུང་འབྲེལ་གྱི་ལམ་ལུགས་ལ་ནང་ཁུལ་དབང་རིས་ཀྱི་འཐབ་རྩོད་དང་འགལ་ཟླ་ཆེས་ཆེར་བྱུང་སྐབས། བཙན་པོས་བོན་ལུགས་འབུར་འཇོམས་བྱེད་པའི་ལག་ཆ་དང་བོད་འབངས་ཆོས་ཀྱིས་སྐྱོང་བའི་ཆེད་དུ། སངས་རྒྱས་པའི་ཆོས་ལུགས་འདི་བཞིན་བོད་དུ་སྤེལ་དགོས་པའི་བཀའ་ལུང་བཞིན། གོང་གསལ་མདོ་སྡེ་དེ་དག་བོད་སྐད་དུ་བསྒྱུར་ནས་ཕན་བདེ་འབྱུང་གནས་བསྟན་པ་རིན་པོ་ཆེ་འདི་ཉིད་བྱང་ཕྱོགས་ཁ་བ་ཅན་དུ་ཉི་མ་དང་ཟླ་བ་ལྟར་གསལ་བའི་འགོ་ཚུགས་པ་ཡིན་ནོ། ། རྒྱ་ནག་ཐང་གི་རྒྱལ་པོ་དང་། བལ་ཡུལ་ཡམ་བུའི་རྒྱལ་པོའི་སྲས་མོ་གཉིས་བློན་ཆེན་མགར་གྱི་རིག་འཕྲུལ་དང་དྲག་པོའི་དམག་གི་འཇིགས་བསྐུལ་གྱི་འོག་བཙན་པོའི་བཙུན་མོར་བླངས་པའི་རྟེན་སྐལ་དུ་ཇོ་བོ་ཤུ་ཀྱ་མུ་ནེ་དང་། ཇོ་བོ་མི་བསྐྱོད་རྡོ་རྗེ་གཉིས་གདན་དྲངས། ཇོ་ཤུཀྱ་རྣམ་གཉིས་ཀྱི་གཙུག་ལག་ཁང་བརྩེགས་ཏེ་ད་ལྟའིི་བར་དུ་བྱིན་རླབས་ཀྱི་ཚན་ཁ་བླ་ན་འབར་བཞིན་སྐྱེ་རྒུ་སྤྱི་དང་གངས་ཅན་པའི་བསོད་ནམས་ཀྱི་ཞིང་ས་ཉིད་དུ་བཞུགས། དེ་བཞིན་མཐའ་འདུལ་བཞི་དང་། ཡང་འདུལ་བཞི། རུ་གནོན་བཞི་སྟེ་བཅུ་གཉིས་ལ་གཙུག་ལག་ཁང་བཅུ་གཉིས་(བཅུ་གཉིས་ཀྱི་ས་གནས་ངོས་འཛིན་པར་མ་ཎི་བཀའ་འབུམ་དང་མཁས་པའི་དགའ་སྟོན་སོགས་སུ་བཤད་ཚུལ་མི་འདྲ་བ་དུ་མ་ཡོད་) བཞེངས་ཏེ། ནད་ཡམས་དང་གདོན་བགེགས་བར་ཆད་ཐམས་ཅད་ཟིལ་གྱིས་གནོན་ནས་བོད་ཁམས་བདེ་ལ་བཀོད། ལྷ་ཆོས་དགེ་བ་བཅུ་དང་མི་ཆོས་གཙང་མ་བཅུ་དྲུག་གི་ཁྲིམས་བཅས། བྲེ་སྲང་ཕུད་གསུམ་གྱི་འཇལ་ཚད་བོད་ཁམས་ཡོངས་རྫོགས་ལ་མཉམ་པར་བྱས། ད་དུང་མོང་བཟའ་ཁྲི་ལྕམ་གྱིས་ཡེར་བའི་གཙུག་ལག་ཁང་བཞེངས། ཞང་ཞུང་བཟའ་ལི་ཐིག་སྨན་གྱིས་ཐེམ་བུ་བཀོག་པའི་ལྷ་ཁང་བཞེངས། མི་ཉག་རུ་ཡོངས་བཟས་བྲག་ལྷ་ཕུག་གི་རང་བྱུང་རི་མོ་རྣམས་གསལ་པོར་བརྐོས་ཤིང་མིང་མང་ཚལ་གྱི་ལྷ་ཁང་བཞེངས་པ་སོགས། བཙན་པོའི་ཡུམ་རྣམས་ཀྱིས་ཀྱང་དམ་པའི་ཆོས་ལ་སྨན་པའི་བསོད་ནམས་ཀྱི་ལས་རླབས་ཆེན་བསགས་ཤིང༌། དེ་ལ་མོང་བཟའ་ཁྲི་ལྕམ་ནི། སྟོད་ལུང་མོང་དུ་ཞང་བློན་གྱི་སྲས་མོའི་རིགས་སུ་འཁྲུངས། གཟུགས་དང་ལང་ཚོའི་དཔལ་ཡོན་སོགས་ཕྱི་དང་ནང་གི་མཛེས་ཆོས་ཡོན་ཏན་མ་ཚང་བ་མེད་པ་འདི་ཉིད་བཙུན་མོ་ཀུན་ཀྱི་ཐོག་མ་ཁབ་ཏུ་བཞེས་པ་ཡིན་ཏེ། བོད་ཀྱི་ལོ་རྒྱུས་ཡིག་ཚང་ནང༌། བཙུན་མོ་སྔ་མ་མོང་བཟའ་ཁྲི་བཙུན། དེའི་ཕྱི་མ་ཞང་ཞུངབཟའ་ཁྲི་བཙུན། དེ་ནས་རུ་ཡོང་བཟའ་རྒྱལ་མོ་བཙུན་ཞེས་འཁོད་པ་ནས་མཁྱེན་ཐུབ། སྲོང་བཙན་གྱི་བཙུན་མོ་ལྔའི་སྔ་མར་གྱུར་པ་མོང་བཟའ་ཁྲི་ལྕམ་ལ་རྒྱལ་སྲས་གུང་སྲོང་གུང་བཙན་འཁྲུངས། མོང་བཟའ་ཁྲི་ལྕམ་གྱིས་ཡུམ་སྲས་ཀྱི་རྟེན་སྐལ་དུ་བྲག་ཡེར་པའི་ལྷ་ཁང་བཞེངས། བཙུན་མོ་འདི་ཉིད་ལ་བོད་མི་རྣམས་ཀྱིས་བཅོས་མིན་གྱི་གུས་བརྩི་ཞུ་བ་མ་ཟད། སྔ་དུས་ལྷ་ལྡན་གཙུག་ལག་ཁང་གི་འོག་ཤོད་ལྟེ་བའི་གཙང་ཁང་སྟེ་ཇོ་ཁང་གི་བར་ཁྱམས་བྱང་ངོས་ལན་ཀན་གྱིས་བརྒྱན་པའི་ཁྲི་སྟེགས་ཐོག་ཏུ་བཙན་པོ་ཡབ་ཡུམ་གསུམ་གྱི་སྐུ་བརྙན་དང་ལྷན་དུ་མོང་བཟའ་ཁྲི་ལྕམ་གྱིས་རྒྱལ་སྲས་གུང་སྲོང་གུང་བཙན་སྐུ་པང་དུ་བཏབ་ནས་བཞུགས་པའི་སྐུ་ཡི་སྣང་བརྙན་བཞེངས། ཕྱིས་ཀྱི་དུས་ལའང་བྱམས་པ་མཆེད་བཞིའི་ལྷ་ཁང་གི་ཕྱི་ཁྱམས་ཤར་ངོས་ལྡེབས་རིས་ལ་བཙན་པོ་ཡབ་ཡུམ་གསུམ་དང་ལྷན་དུ་མོང་བཟའ་ཁྲི་ལྕམ་ཡུམ་སྲས་ཀྱི་སྣང་བརྙན་བྲིས་ནས་ཡོད། ཞང་ཞུང་བཟའ་ལི་ཐིག་སྨན་ནི། ཞང་ཞུང་གི་རྒྱལ་པོ་ལི་མིག་སྐྱའི་སྲས་མོ་ཡིན་ཞིང༌། མོང་བཟའ་ཁྲི་བཙུན་དང༌། ཞང་ཞུང་བཟའ་ཁྲི་བཙུན། མི་ཉག་རུ་ཡོང་བཟའ་བཅས་ལ་ཇོ་མོ་བོད་མོ་ཞེས་བོད་ཀྱི་ལོ་རྒྱུས་ཡིག་ཚང་ནང་དམིགས་སུ་བཀར་ནས་གསུངས་པ་ལྟར་དེ་དག་བོད་མིའི་རིགས་ཡིན། བཙན་པོས་ཞང་ཞུང་ནས་བཙུན་མོར་བསུས་ཀྱང་རིགས་སྲས་ནི་མ་བྱུང་བར་སེམས། ཕྱག་རྗེས་སུ་ཐིམ་བུ་ལྐོག་གི་ལྷ་ཁང་བཞེངས། བོན་གྱི་ལོ་རྒྱུས་རྣམས་སུ་་དེ་ནི་གཡུང་དྲུང་བོན་གྱི་ལྷ་ཁང་ཡིན་ཞེས་འཁོད་འདུག་པ་ནི་ཅིས་ཀྱང་བདེན་སྙམ། མི་ཉག་རུ་ཡོང་བཟའ་ནི། མི་ཉག་ཏུ་རྒྱལ་པོའི་སྲས་མོར་དུས་རབས་བདུན་པའི་ནང་འཁྲུངས། བོད་ཀྱི་བཙན་པོས་གཉེན་སློང་བ་ལྟར་བོད་དུ་ཕེབས་ཀྱང་རིགས་སྲས་མ་བྱུང་། མིག་མང་ཚལ་གྱི་ལྷ་ཁང་དང་། ལྷ་ས་ལྕགས་པོ་རིའི་གཤམ་འོག་ཏུ་བྲག་ལྷ་མགོན་པོའི་ལྷ་ཁང་བཞེངས། བོད་ཀྱི་ཡིག་ཚང་ནང་། རུ་ཡོང་བཟས་བྲག་ལྷ་ཕུག་གི་སྐུ་རང་རྣམས་གསལ་བར་བརྐོས་ཏེ་ཚྭ་བ་བརྒྱད་ཅུའི་སྡེའི་བྲག་ཕྱེ་བྲེ་རེ་ཕེད་པ་ལ་ཚྭ་བྲེ་རེ་བྱིན་ནས་བྲག་ལ་བསྐོར་ཁང་བརྐོས། ཞེས་གསུངས། དེང་སང་མཐོང་ཆོས་སུ་ཡོད་པའི་བྲག་རྡོ་སྐོར་ཁང་ཅན་གྱི་བྲག་ལ་ཇོ་བོ་ཤུཀྱ་མུ་ནེའི་སྐུ་གཟུགས་འབུར་དུ་དོད་པ་གཙོ་བོར་བྱས་པའི་ལྷ་སྐུ་དང་སྲོང་བཙན་སྒམ་པོ་སོགས་ཀྱི་སྣང་བརྙན་སྣ་ཚོགས་ཡོད་པའི་བྲག་ཕུག་འདི་ཡིན་ནོ། དེ་དག་གི་ལོ་རྒྱུས་གནའ་བོའི་ཡིག་རྙིང་རྣམས་སུ་རྒྱས་པར་འཁོད་ཡོད་ངེས་ནའང་། དུས་ཕྱིས་རང་རེའི་ལོ་རྒྱུས་སྨྲ་བ་ཕལ་ཆེ་བ་རྒྱ་དཀར་ནག་སེར་གསུམ་དང་། ལི་དང་བལ་ཡུལ་ལྟ་བུ་མི་རིགས་དང་སྐད་རིགས་མི་གཅིག་པ་རྣམས་ལ་ཐུགས་ཤིན་ཏུ་དགྱེས་ཤིང་གཙིགས་ཆེན་འཛིན་པའི་དབང་གིས་ཀོང་ཇོ་དང་ཁྲི་བཙུན་གཉིས་ཀྱི་ལོ་རྒྱུས་མ་གཏོགས་བཙུན་མོ་གཞན་རྣམས་ཀྱི་མཛད་རྗེས་དང་བྱུང་རབས་ནི། བྱ་ནམ་མཁར་འཕུར་བ་དང་ཁབ་ས་འོག་ཏུ་བོར་བ་ལྟར་རྗེས་ཤུལ་ཙམ་ཡང་མཐོང་རྒྱུ་དཀོན་པས་འདིར་ཅུང་ཟད་གསལ་བ་བཀོད་པ་ཡིན་ནོ།། བཙན་པོ་རང་ཉིད་ཀྱི་རྗེས་སུ་འབྱུང་རྒྱུའི་གདུང་རྒྱུད་དང་དེ་དག་གི་སྐབས་བོད་ཁམས་བདེ་སྡུག་ཇི་ཡོང་གི་ལུང་བསྟན་པ་རྒྱལ་པོའི་བཀའ་ཆེམས་བཀའ་ཁོལ་མར་གྲགས་པ་ཡང་མཛད་དེ་གཏེར་དུ་སྦས། (འོན་ཀྱང་དུས་ཕྱིས་ཚད་ལྡན་དང་ཚད་ལྡན་མ་ཡིན་པའི་གཏེར་གཏོན་ཅི་རིགས་བྱུང་སྟེ། འགའ་ཞིག་གིས་གཏེར་མའི་ལུང་བསྟན་ལ་རང་འདོད་ལྟར་བཟོ་བཅོས་བརྒྱབ་པ་དང་། ཡང་ན་རང་གི་འདོད་བློ་ལྟར་གསར་རྩོམ་བྱེད་པ་སོགས་ཀྱི་རྐྱེན་ལ་བརྟེན་ནས། ལོ་རྒྱུས་སྨྲ་བ་ཚོས་མཐའ་གཅིག་ཏུ་ཡིད་ཆེས་བྱེད་ཐབས་མེད་པའམ་གལ་ཏེ་ཁུངས་སུ་བཅོལ་ནའང་དཔྱད་པ་ཞིབ་མོའི་ལུགས་སུ་བྱས་ན་མ་གཏོགས་ཡིད་རྟོན་བྱེད་ཐབས་མེད་པ་འདི་བྱུང་ངོ༌།།) དེ་ལྟར་བོད་ཁམས་གཅིག་གྱུར་དང་། སྲིད་འབྱོར་རིག་གསུམ། དམ་པའི་ཆོས། ལུགས་ཟུང་གི་ཁྲིམས་ལུགས་སོགས་ཀྱི་སྒོ་ནས་འཛམ་གླིང་སུམ་གཉིས་དབང་བསྒྱུར་བྱས་པས་མཚོན། བོད་རྒྱལ་ཁབ་འདི་ཉིད་འཛམ་གླིང་ཟླུམ་པོ་འདིའི་དབུས་ན་ནམ་ཡང་ཟུབ་ཐབས་མེད་པའི་ལོ་རྒྱུས་ཀྱི་སྒྲོན་མེ་ཐོག་མར་སྤར་བར་མཛད་མཁན་འདི་ཉིད། དགུང་གྲངས་སོ་བཞི་ཐོག་ལྕགས་ཁྱི་(སྤྱི་ལོ་༦༥༠)ལོར་དགོངས་པ་ཆོས་དབྱིངས་སུ་གཤེགས་ཤིང་འདིའི་ བང་སོ་ནི་ལྷོ་ཁ་འཕྱོངས་རྒྱས་སུ་བཞེངས་སོ། །
ཕྱི་ལོ་ ༢༠༠༢ ནས་ཨོས་ཏྲལིཨན་ཕྱི་རྒྱལ་ཞབས་ཞུ་ཁང་གི་འོག་གཞོན་སྐྱེད་མང་པོའི་ཞབས་སྤྱི་ ཞུ་ཡོད ཁོང་རྣམས་པའི་ལན་རྒན་གཙོ་བོ་ནི་རྡ་ས་ས་གནས་འགོ་འཛིན་ལས་ཁུངས་ལ་ རོགས་རམ་བྱེད་རྒྱུ་དང་དམིགས་གསལ་འཁོར་ཡུག་ཐོག་མི་མང་ལ་སྱོབ་སྟོན་ལམ་གསོ་བྱེད་རྒྱུ་ཡིན།
"葫芦'gourd,calabash, cucurbit'ཀ་པེད་ ལོ་གཅིག་སྐྱེ་བའི་རྩི་ཤིང་ཞིག་གི་འབྲས་བུའི་མིང་ཡིན། ཤུན་ཁོག་མཐུག་ལ་སྲ་བའི་གནའ་མི་རྣམས་ཀྱིས་སྣུམ་ནག་གི་སྣོད་བྱས། འཇང་ས་དམ་དུ་དེའི་སྣེ་གཉིས་ལ་ཨུ་ཁུང་བརྟོལ་ནས་རོལ་ཆས་བྱེད།"
དེ་ནས་བཟུང་དཔལ་ལྡན་འབའ་རོམ་པའི་རིང་ལུགས་འཛིན་པའི་སྒྲུབ་སྡེ་ཐེག་མཆོག་གླིང་རྟེན་དང་བརྟེན་པར་བཅས། རབ་རྒྱལ་ལྕགས་ཡོས་ལོར་ལེགས་གྲུབ་བྱུང་ནས་སྒྲུབ་ཐེངས་དང་པོ་དབུ་ཚུགས། སྐུ་ཉིད་ཀྱིས་ཀྱང་ཐབས་གྲོལ་ཉམས་ལེན་ཚུལ་བཞིན་མཛད་པས། ཟླ་བ་གཅིག་ལ་རས་རྐྱང་ཐུབ་པའི་ངོ་མཚར་སོགས་ཉམས་རྟོགས་ཡོན་ཏན་བོགས་སྐྱེད་ཆེན་པོ་ཐོན། གོང་བཤད་དགོན་ཁག་གཞན་ལ་སྒྲུབ་གྲྭ་རྣམས་རིམ་པར་བཙུགས་པ་ལས། བྱེ་བྲག་ཚངས་གསར་བདེ་མོ་དགོན་དུ། སྒྲུབ་སྡེ་ཇི་ལྟར་བཙུགས་པའི་ཚུལ་ནི། རབ་རྒྱལ་སྟག་ལོར་ལྕི་སྨད་ར་མགོ་མཚོ་ཁར། འཇམ་མགོན་ཀོང་སྤྲུལ་བློ་གྲོས་རབ་འཕེལ་གྱིས་རིན་ཆེན་གཏེར་མཛོད་གནང་སྐབས། སྤོ་ར་བླ་རྒན་མཆོག་སྤྲུལ་ཀརྨ་ཆོས་འཕེལ། ཉེ་གནས་གསོ་རིག་པ་དཔལ་བཟང་ཕྲིན་ལས། ཡེ་བེ་ཀུན་དགའ་བཀྲ་ཤིས་སོགས་དཔལ་ཁའི་ཕྱོགས་ནས་ཡོང་བའི་བླ་གྲྭ་རྣམས་ཀྱིས། བླ་མ་རིན་པོ་ཆེ་བློ་གྲོས་རིན་ཆེན་གྱི་མཁྱེན་རྟོགས་ཡོན་ཏན་གྱི་ཉམས་རྒྱུས་ལོན་པར་མ་ཟད། ཕྱོགས་ཀྱི་འདུས་པ་རྒྱ་མཚོས་བསྔགས་བརྗོད་ཀྱི་མགྲིན་དབྱངས་གཅིག་ཏུ་བསྒྲོགས་པས་རྐྱེན་བྱས། སྤོ་སྤྲུལ་གདན་སར་ཡར་བྱོན་ནས་གསུངས་ཕེབས་ལ། རང་རེ་རྒྱལ་བ་འབའ་རོམ་པའི་རིང་ལུགས་ཀྱི་གྲལ་མཐར་འཁོད་ཀྱང་། དབང་ལུང་གདམས་སྐོར་གྱི་ཉག་ཕྲ་ཞིང་། སྒྲུབ་ཐབས་སྐོར་རེ་ཟུང་ཡོད་པ་རྣམས་ཀྱང་གཟུགས་བརྙན་ཙམ་དུ་སྣང་བས། མཐར་འཇའ་ཡལ་བ་ལྟར་འགྱུར་བར་ཐེ་ཚོམ་མི་འདུག་སྙམ་ཡང་། ད་ཐེངས་འབའ་རོམ་པའི་བསྟན་པ་མི་ནུབ་དར་རྒྱས་ཡོངས་བའི་སྤོབས་པ་ཞིག་རང་གིས་རྙེད་བྱུང་། གང་ཡིན་ཟེར་ན། ཚངས་གསར་བླ་མ་འཇམ་དབྱངས་བློ་གྲོས་རིན་ཆེན་ཞེས། མདོ་སྔགས་རྒྱུད་ལུང་མན་ངག་ཀུན་ལ་མཁྱེན་རྒྱ་ཆེ་བ། དབང་ལུང་གདམས་པ་རྒྱ་མཚོའི་གཏེར་ཆེན་ཉམས་རྟོགས་ཡོན་ཏན་དུ་མས་ཕྱུག་པའི་མཁས་གྲུབ་གཉིས་ལྡན་གྱི་སྐྱེས་བུ་དམ་པར་བཞུགས་འདུག་པ་འདི་ལ་རང་གིས་སྔར་ཞུས་ཡོད། རང་གི་རྒྱུ་རྫས་འདིས་གོ་ཞིག་སྤྱད་དེ། རང་རེ་ཚངས་གསར་བདེ་མོ་དགོན་འདིར་མིང་དོན་མཚུངས་པའིི་རྒྱལ་བ་འབའ་རོམ་པའི་བཀའ་ཆོས་དབང་ལུང་མན་ངག་ཆ་ཚང་ཞུ་དགོས་པས། བླ་གྲྭ་ཀུན་གྱིས་ཐུགས་བཞག་དང་། བླ་མ་གདན་ཞུར་འགྲོ་མཁན་གྲ་བསྒྲིགས་གྱིས་གསུངས་པ་ལྟར། བླ་མ་རིན་པོ་ཆེ་རིམ་གྱིས་གདན་དྲངས་ནས། རྒྱལ་བ་འབའ་རོམ་པའི་བཀའ་སྲོལ་ལས་བྱོན་པའི་རྒྱུད་རྒྱ་གཞུང་རྩ་གསུམ་སྒྲུབ་སྐོར་རྣམས་ཀྱི་དབང་ལུང་དང་། ཐབས་གྲོལ་སྙན་བརྒྱུད་ཟབ་མོའི་གདམས་ཁྲིད་རྣམས་ཞིབ་པར་བསྩལ།
ཁྲི་ལྡེ་སྲོང་བཙན་ནམ་སད་ན་ལེགས་འཇིང་ཡོན་དང་འབྲོ་བཟའ་ཁྲི་མ་ལོད་གཉིས་ལ་སྲས་ལྔ་བྱུང་ཞིང་། དེ་དག་ནི། གཙང་མ། དར་མ། རལ་བ་ཅན། ལྷ་རྗེ། ལྷུན་གྲུབ་རྗེ་སྟེ་ལྔ་ཡིན་ལ། ཆེ་བ་གཙང་མ་རབ་ཏུ་བྱུང་། དར་མ་བླུན་ཞིང་སྤྱོད་པ་མི་ལེགས་པས་རྒྱལ་སར་མ་བསྐོས། ལྷ་རྗེ་དང་ལྷུན་གྲུབ་རྗེ་གཉིས་ཆུང་དུས་ནས་འདས་པར་བཤད། དེ་བས་སྲས་གསུམ་པ་རལ་བ་ཅན་ཏེ་ཁྲི་གཙུག་ལྡེ་བཙན་རྒྱལ་སར་བསྐོས། རྒྱལ་བོ་འདིས་བཀས་བཅད་གསུམ་མཛད་པར་གྲགས་ཤིང་། དེ་དག་ནི་སྐད་གསར་བཅད་ཀྱི་བཀས་བཅད་པ། འདུལ་བ་གཞི་ཐམས་ཅད་ཡོད་པར་སྨྲ་བའི་སྡེ་བ་ལས། སྡེ་བ་གཞན་གྱིས་འདུལ་བ་མི་བསྒྱུར་བར་བཀས་བཅད་པ། གསང་སྔགས་མ་རྒྱུད་རྣམས་མི་བསྒྱུར་བར་བཀས་བཅད་པ་དང་གསུམ་མོ།། ཁྲི་གཙུག་ལྡེ་བཙན་གྱིས་སྲིད་དབང་ལོ་ཉེར་བདུན་ལ་བཟུང་ཞིང་། དུས་སྐབས་དེའི་ནང་ཆོས་སྲིད་གཉིས་ཀའི་ཐོག་ནས་ཡབ་མེས་གོང་མའི་དུས་དང་མི་འདྲ་བའི་མཛད་རྗེས་གསར་བ་ཁག་གསུམ་ཡོད་པར་བརྟེན་བོད་ལ་བཀའ་དྲིན་ཆེ་བས་ཆོས་རྒྱལ་མེས་དབོན་རྣམ་གསུམ་གྱི་ཡ་གྱལ་དུ་གྱུར། ལྷ་ཐོ་ཐོ་རི་ནས་འདིའི་བར་ལ་སྐྱིད་པའི་གདུང་རབ་ཕྱེད་དང་བཅུ་གསུམ་ཟེར། མུ་ནེ་བཙན་པོ་ཡུན་ཐུང་བས་ཕྱེད་དུ་རྩིས་པ་ཡིན་འདུག མང་སྲོང་མ་བགྲངས། མེས་ཨག་ཚོམ་ནས་འདིའི་བར་ལ་ཤིན་ཏུ་སྐྱིད་པའི་གདུང་རབས་ལྔ་ཞེས་མཁས་པ་སྔ་རབས་པར་གྲགས་སོ།། སྔར་གྱི་འཁོན་འཛིང་ཡོད་པའི་བློན་པོ་དབས་དང་ཅོག་གཉིས་ཀྱིས་སྔར་ནས་བཟུང་བཙན་པོ་བཀྲོངས་པའི་ཐབས་སྣ་ཚོགས་བྱས་མོད་རེ་ཞིག་འདོད་དོན་མ་འགྲུབ། འོན་ཀྱང་རྗེས་སུ་བཙན་པོར་ཆང་གསོལ་ཏེ་བཟི་བའི་སྐབས་སུ་ཕོ་བྲང་མ་ཞར་ན་ཉི་མར་བཞུགས་སྐབས་ཞལ་ལྟག་པར་གཅུས་ཏེ་བཀྲོངས་སོ།། བང་སོ་ནི་ཁྲི་སྟེང་རྨང་རི་ཞེས་འབོད་པ་རྒྱལ་ཆེན་འཁྲུལ་བཞེར་དང་འདུས་སྲོང་གི་བང་སོ་གཉིས་ཀྱི་བར་དུ་ཡོད་དོ།། ཞིབ་ཕྲའི་ལོ་རྒྱུས་ཆོས་འབྱུང་དང་ལོ་རྒྱུས་དེབ་ཐར་གཞན་ན་ཧ་ཅང་མང་པས་འདིར་མ་བྲིས་སོ།།
རྒྱལ་ཀུན་བརྩེ་ཆེན་ཟླ་བ་ཞུན་མའི་ཁམས།། མཐའ་དག་མི་སྲུན་བདུད་དཔུང་འཇོམས་པའི་འཕྲུལ།། དབང་གི་མདོག་ཅན་རྟ་མཆོག་རོལ་བའི་རྩལ།། འདབ་བརྒྱད་སྙིང་གི་དྷི་ཏིའི་དབུས་ན་བཞུགས།། དགུང་ལོ་སོ་གསུམ་པ་རབ་བྱུང་བཅུ་དྲུག་པའི་སྟག་༡༩༦༡ལོར་རེ་ཞིག་བཙོན་གྲོལ་ལྟ་བུས་རང་ཡུལ་དུ་འགྲོ་ཆོག་པའི་བཅད་ཁྲ་དང་བཀའ་འཁྲོལ་བྱུང༌། དེ་སྔོན་བཙོན་ཁང་དེའི་ནང་བཙོན་པ་སྟོང་ཕྲག་ལྷག་ཡོད་པ་མ་ཟད་ད་དུང་བཙོན་པ་མང་པོ་ཤི་རིམ་བཞིན་བཙོན་སྣོན་མང་པོ་བྱས་པ་རྣམས་བསོྡམས་ན་སྟོང་ཕྲག་གསུམ་བཞི་ལྷག་ཡོད་ངེས་ཀྱང་ཕལ་ཆེ་བ་ཤི་སྐྱོན་བྱུང་བས་བཙོན་གྲོལ་སྐབས་ཧ་ལོ་མི་གྲངས་བརྒྱ་ལྷག་ལས་མི་འདུག་གསུངས། རྗེ་བླ་མ་ཉིད་འབོམ་ནད་དང་ཡུན་རིང་བསྡད་སྐྱོན་འབྱར་ནས་ཕེབས་མི་ཐུབ་སྟབས། བཙོན་གྲོགས་དཀར་མཛེས་སྔགས་རམས་པ་བློ་བཟང་ཆོས་རྒྱལ་ལགས་ཀྱིས་རོགས་སྐྱོར་གྱིས་འགྲུལ་འཁོར་ནང་དུ་འཛུལ། དེ་སྐབས་གསོལ་གྲོད་གཤལ་སྐྱུགས་ཀྱི་སྙུན་གཞི་ཚབས་ཆེ་ཞིག་བཞེངས་བཞིན་པ་ཡིན་པས། མོ་ཊའི་སྒེའུ་ཁུངས་ནས་བསྐྱུགས། འགྲམ་དུ་བསྡད་པའི་རྒྱ་མི་ཞིག་གིས་མཐོང་ནས་རྒྱུ་རྐྱེན་དྲིས་ལན་དུ། གཤལ་སྐྱུགས་ཀྱི་ནད་གཞི་ཡོད་ལུགས་གསུངས་པས། རྒྱ་མི་དེས་ཁུག་མའི་ནང་ནས་འདི་བཏུང་དང་ཁ་ཐུག་དྲག་གི་རེད་ཟེར་ནས་ཤེལ་དམ་ཞིག་བཏོན་བྱུང་བ་ལྟར་ཧུབ་གང་བཏུང་བས་མུད་པ་ནས་མེ་འབར་བ་ལྟར་སོང༌། དེ་ནས་བཟུང་གཤལ་སྐྱུགས་ཀྱི་ནད་གཞི་དེ་གཏིང་ཆད་དུ་སོང༌། རྗེས་མར་ལྟ་དུས་དེ་ཨ་རག་ཡིན་པ་འདྲ་གསུངས། དར་རྩེ་མདོ་ནས་རིམ་པར་བཞིན་རྟའུ། བྲག་མགོ བྲེ་བོ་བཅས་བརྒལ་ནས་དཀར་མཛེས་རྫོང་ཁུལ་དུ་སླེབས་པ་དང་མོ་ཊ་ནང་ནས་ཕྱིར་བབས་རྗེས་ཞབས་ཐང་ལ་ཕེབས་མི་ཐུབ་པས་སྔགས་རམས་པ་བློ་བཟང་ཆོས་རྒྱལ་ལགས་ཀྱིས། ཐེ་ཀེ་ལག་སྐྱོར་འཁོར་ལོ་ཞིག་གླས་ནས་བྱུང་བའི་ནང་དུ་བཞུགས། སྔགས་རམས་ཆོས་རྒྱལ་ཀྱི་ནང་ཁྱིམ་དུ་ཕེབས། ཁོང་གིས་ཁྱིམ་མི་ཚོས་ཁོང་གཉིས་ལ་ཤི་གསོན་འཕྲོད་པ་ལྟ་བུའི་དགའ་ཚོར་ཆེན་པོ་ཞུས་ནས་ཁང་པའི་སྦུག་ཅིག་ཏུ་བཞུགས་སུ་བཅུག ཅུང་ཟད་སོང་རྗེས་སྔོ་ཚལ་བཙོས་མ་ཉུང་ཉུང་རེ་ཕུལ་བྱུང་ཞིང་གང་འཚམས་ཤིག་ནས་སྔགས་རམས་ཆོས་རྒྱལ་ནང་མི་དང་མཉམ་གསུང་གླེང་འགའ་ཞིག་གནང་རྗེས་ཕྱིར་ཕེབས་ནས་དར་མདོ་བཙོན་ཁང་ལས་དཀར་མཛེས་ཡུལ་མི་ཚོ་ཟ་རྒྱུ་དཀོན་པ་འདུག ལུང་པར་མུ་གེ་ཤར་ནས་རྩམ་པ་མཐོང་རྒྱུ་མེད་པར་རྩྭ་ལྡུམ་དང་སྔོ་རིགས་མི་ཟ་ཀ་མེད་རེད་ཡོད་འདུག ད་གང་དྲག་གསུང་ནས་གླེང་མོལ་གནང་བཞིན་པའི་སྐབས་ཕོ་གསར་སྣམ་རས་དཀར་པོ་གོན་མཁན་ཞིག་གི་རྟ་ཞིག་འཁྲིད་ནས་ཁོང་ཚོའི་སྒོ་རྩར་སླེབས་པ་དེས་ཕེབས་བསུ་ཞུས་ནས་ཀླུ་སྦྱིན་ལ་ཕེབས། ཕོ་གསར་དེ་རྗེ་དམ་པའི་སྲིང་མོའི་གོ་མག་ད་ལྟར་ཞལ་བཞུགས་ཡོད་པ་བྱམས་པ་རྒྱལ་མཚན་ཞུ་བ་ཁོང་ཡིན་འདུག སྲིབ་ངོ་ཆུ་འདབས་སླེབས་པ་དང་སྐུའི་སྲིང་མོ་ཨ་ལྕག་མགོ་ལུ་སོགས་ནང་མི་དང༌། ཀླུ་སྦྱིན་གྲོང་མི་ཚོ་ཇ་ཐུག་སྐོལ་ནས་ཕེབས་སྒུགས་ཞུས་པར་མ་ཟད། རྩམ་པ་དང་བག་ལེབ་ག་ཚད་ཟ་ཟ་ཡོད་པས་དཀར་མཛེས་ཁུལ་དུ་མུ་གེ་ཤར་བཞིན་དུ་ཀླུ་སྦྱིན་གྲོང་པར་ཟ་ཆས་འདི་འདྲ་འབེལ་པོ་ག་འདྲ་བྱས་ནས་བྱུང་བ་ཡིན་ནམ་དགོངས། འོན་ཀྱང་རྒྱུན་རིང་གསོལ་ཆས་ཡག་པོ་མེད་སྟབས་རྒྱུ་མ་འབྱར་ནས་ཡོད་པས་ཁ་ཐུག་གསོལ་ཆས་མང་པོ་དང་མཁྲེགས་པོ་མཆོད་ན་སྙུན་གཞི་མ་ཟད་གྲོངས་རྐྱེན་ཡང་འབྱུང་སྲིད་པ་ལྟར། ཐོག་མར་རྩམ་ཐང་སླ་པོ་ཉུང་ཟད་རེ་བཏུང་བས་གནམ་ས་ཡོངས་རྫོགས་ཀྱི་རང་མདངས་སྔོན་མ་ནང་བཞིན་གཟིགས། དེ་ནས་རིམ་བཞིན་ཀླུ་སྦྱིན་གྲོང་དུ་སླེབས་ནས་ཡབ་དང་ཡུམ་སོགས་ནང་མི་དང་མཇལ་འཕྲོད་གནང༌། གྲོང་པ་ཕན་ཚུན་ཀྱི་ཡུལ་མི་རྣམས་འཚང་ཀ་བྱས་ནས་མཇལ་ཁ་དང་མཚམས་འདྲིར་བཅར། བདུན་ཕྲག་གཉིས་གསུམ་རིང་མ་ཡུམ་གྱིས་རྩམ་ཐུག་སླ་པོ་རེ་སྐོལ་བ་དེ་ཉིད་བཞེས་པ་ལས་གསོལ་ཆས་མཁྲེགས་པོའི་རིགས་མ་མཆོད་པར་བཞུགས། དེ་སྔོན་དཀར་མཛེས་ཁུལ་འདིར་ཁང་གསར་དང༌། མ་ཟུར། བེ་རི། བྲེ་བོ། བྲག་མགོ་སྟེ་ཧོར་སེར་ད་ར་ཁག་ལྔར་གྲགས་པ་དང་དེའི་ནང་ནས་ཀླུ་སྦྱིན་གྲོང་པ་འདི་ཉིད་མ་ཟུར་ཚང་གི་ཁོངས་ཡིན་ཡང༌། ད་ནི་ད་ར་ཁག་ལྔ་དང༌། འབའ་ལི་རྒྱལ་གསུམ། རྒྱལ་རོང་རྒྱལ་ཁབ་བཅོ་བརྒྱད། ཉག་རོང༌། སྡེ་དགེ གླིང་ཚང༌། སྡེ་རོང༌། གསེར་ཐར་སོགས་ལ་དཀར་མཛེས་བོད་རིགས་རང་སྐྱོང་ཁུལ་ཞེས་དང༌། ཁང་གསར་མ་ཟུར་བེ་རི་རོང་པ་ཚ། སྟོང་འཁོར་སོགས་ལ་དཀར་མཛེས་རྫོང་ཞེས་པའི་མིང་དང་སྡེ་ཚན་གཏན་འབེབས་ཐོག དེ་ལ་ནང་ཁུལ་ཆུས་ཁག་བཞིར་ཕྱེས་པས་ལྷོ་པ་ཆུས། དེ་ལ་ནང་གསེས་ཞང་ཁག་བཞིར་བྱས་པའི་སྲིབ་ངོ་ཤང་གི་ཁོངས་སུ་བྱས། དེའི་ནང་ཚན་ཀླུ་སྦྱྀན་དང་འབྲུ་མངའ། མ་མེས་གྲོང༌། རྫོང་ཀླུ་ནང༌། བོན་དགོན་བཅས་གྲོང་སྡེ་ལྔ་ལ་རུ་ཁག་གསུམ་པའི་མིང་བཏགས་འདུག་པ་དེ་སྔོན་མཐོང་ཐོས་གོམས་མྱངས་མེད་པའི་སྡེ་ཚན་དབྱེ་སྟངས་ཐོག ངལ་རྩོལ་མཉམ་ལས་སུ་བསྒྱུར་འདུག་པ་རྣམས་རེ་ཞིག་བློ་ཡུལ་ལ་མི་ཤོང་པ་ལྟར་བུའི་ཡ་མཚན་སྐྱེས། དེ་སྔོན་གྲྭ་སར་མ་ཕེབས་པའི་སྔོན་ལ་འཁྲུངས་ཁྱིམ་མཎྜལ་ཐང་འདབས་སུ་ཡོད་ཀྱང༌། གུང་ཁྲན་ཏང་གིས་མཎྜལ་ཐང་སྟེང་གནམ་གྲུ་འབབ་ཐང་བཟོས་ནས་ཀླུ་སྦྱི་གྲོང་པ་རྫོང་ཀླུ་ནང་པའི་ཉེ་འདབས་སུ་སྤོ་དགོས་བྱུང་འདུག་པ་སོགས་ཀྱིས་རེ་ཞིག་ས་ངོ་ཆུ་ངོ་ཡང་མི་འཕྲོད་པ་ལྟ་བུར་གྱུར། གནམ་འོག་མུ་གེས་ན་བུན་འཐིབས་ཀྱང་རུ་ཁག་འདི་ཉིད་ལ་ཟ་འཐུང་འབེལ་འབེལ་ལྷུག་ལྷུག་ཡོད་པ་དང༌། ཆོས་དང་དགེ་རྩ་གང་ནུས་བྱས་ཀྱང་འགོག་རྐྱེན་བཟོ་མཁན་མེད་པ་སོགས་ཁོར་ཡུག་དེར་ལྷིངས་འཇགས་ངང་གནས་འདུག དེ་ནི་གྲོང་པའི་མི་ཡོངས་རྫོགས་ཁ་ཁོག་གཅིག་ཐུན་དང་རྡོག་རྩ་ཆིག་སྒྲིལ་བྱས་པས་རྫོང་དང་ས་ཁུལ་སྲིད་གཞུང་གིས་གྲོང་སྡེའི་གསང་བ་ཤེས་རྟོགས་མི་ཐུབ་སྟབས་མཉམ་ལས་ཀྱི་ཡོངས་འབབ་སྒེར་པ་དང་སྲིད་གཞུང་གཉིས་ཀར་མ་དག་པར་གྲོང་སྡེ་མི་དམངས་གཅིག་མཐུན་ཀྱིས་བེད་སྤྱོད་དང༌། སྲིད་གཞུང་ལ་འབྲུ་ཁྲལ་འཇལ་རྒྱུའི་ཐད་གྲོང་པའི་མགོ་དམངས་ཡོངས་རྫོགས་ཁ་མཐུན་པའི་བཀའ་དྲིན་ལས་སྟོན་ཐོག་མ་བྱུང་བའི་འགྲེལ་བཤད་རྒྱབ་ནས་ཉུང་ཟད་ཙམ་རེ་མཇལ་བས་འཐུས་པ་བྱས་སྟབས། མུ་གེའི་འཇིགས་པ་མ་བྱུང་པ་ཡིན་འདུག འོན་ཀྱང་མི་དམངས་གཅིག་མཐུན་གྱི་ནུས་པ་དེ་ཉིད་དུས་ནམ་ཞིག་ལ་རྫོགས་མིན་གྱི་གདེང་ཚད་མེད་པས་ཡུལ་མི་ཚོ་བློ་བག་ཕེབས་པོ་མེད་པ་ནི་སྨྲས་ག་ལ་དགོས། སྟབས་ལེགས་པ་ཞིག་ལ་རྗེ་དམ་པ་འདི་ཉིད་བཙོན་གྲོལ་བྱུང་བ་དང་གྲོང་ཚོ་འདིའི་ནང་འབྲི་མངའ་དགེ་བཤེས་ངག་དབང་ཡོན་ཏན་དང་འབྲོག་ཞིང་དགེ་བཤེས་ཀླུ་ཆུང་གཉིས་སྐབས་འགར་གདན་འདྲེན་ཞུས་ཐོག རྗེ་འདི་ཉིད་ཀྱིས་དབུ་འཁྲིད་གནང་ནས་གྲོང་པའི་ནང་ཡོད་གྲྭ་པ་ཀུན་བསྡུ་རུག་གིས་གེགས་སེལ་བོགས་འབྱིན་དང་བསྟན་སྲིད་ཞབས་རིམ་ཀྱི་སྒྲིག་འཛུགས་བྱས། རྗེ་དམ་པ་གསུམ་གྱིས་གཙོ་སྐྱོང་ཐོག་གྲོང་པའི་གྲྭ་མང་མཉམ་འཛོམས་ཀྱིས་རྒྱུན་ལྡན་ལྟར་ཞབས་རིམ་རླབས་ཆེན་སྒྲུབ། དེ་ཡང་ཐོག་མར་ཧོར་ཕྲུག་ལྷ་འོད་ལྡན་དཀར་པོ་རྫོང་ཀླུ་ནང་ཨ་ཕ་རྒྱལ་ལུ་ལ་སྐུ་ཐོག་ཕེབས་ཀྱིས་བསྟན་སྲིད་ཞབས་རིམ་འདི་འདྲ་གནང་ན་ཡུལ་མིའི་མུ་གེ་དང་བསྟན་སྲིད་གད་ཆགས་གཉིས་ཀར་ཕན་ཚུན་གསུང་པར་གཞིར་བཅས། དེའི་ཆ་རྐྱེན་དང་པོ་ཡུལ་མིའི་དམ་ཚིག་གཙང་མ་དགོས་པ་བཞིན་ཐོག་མར་ཡུལ་མི་ཚོ་སྔར་བཞིན་དམ་ཚིག་ཆིག་སྒྲིལ་ཀྱིས་ནང་གི་གསང་བ་ཆེ་ཕྲ་མཐའ་དག་གསང་བ་ཕྱི་འཆལ་མི་བྱེད་པ་དང་ནང་ཁུལ་རྐུན་ཇག་འཕྲོག་གསུམ་མི་བྱེད་པ། ཟས་གོས་ཀྱིས་མཐའ་བརྟེན་པའི་འབྱོར་པ་ཆེ་ཕྲ་གང་ཞིག་རེག་ཀྱང་སྤྱི་འཇོག་ལས་སྒེར་ཉར་མི་བྱེད་པ་བཅས་ཀྱྀ་ཆེད་ཡི་དམ་རྒྱལ་བ་སྲས་བཅས་དཔང་པོར་བཙུགས་ནས་གནའ་གན་མཐུ་བོ་ཆེ་བཞག ཡུལ་མི་ཚོས་གནའ་གན་གཞིར་བཟུང་གིས་ལས་འབྲས་དང་མཐུན་པའི་བྱ་བ་ལས་མི་འགོང་པ་བྱེད་ཅིང༌། ཤར་ཕྱོགས་དགྲ་ལྷ་ཡང་ཡང་སྐུ་ཕེབས་ཁོག་ཞུགས་ཀྱིས་བོད་སྤྱིའི་བསྟན་སྲིད་གེགས་སེལ་བོགས་འབྱིན་དང་སྒོས་སུ་འབྲི་མངའ་གྲོང་པ་མུ་གེ་བསྐལ་བ་ལས་གྲོལ་བའི་ཆེད་མ་གཏོགས། བྱ་བ་མ་རུང་བ་སུ་ཞིག་གིས་བརྩམས་ནའང་གཟུགས་མེད་ཀྱི་ལྷ་འདྲེ་ངས་ཡན་པོ་མི་འཇོག་ཐག་གཅོད་ཡིན་ཞེས་ཡང་ཡང་གསུངས་པར་མ་ཟད་སྐབས་ཤིག་ཀླུ་སྦྱིན་བའི་ཕོ་གསར་ཞིག་གིས་ར་ཞིག་བརྐུས་ནས་ལྐོག་བསད་ལྐོག་ཟོས་བྱས་རྩིས་སྐབས། དགྲ་ལྷ་ཁོག་ཞུགས་ཀྱིས་མིའི་མིང་དང་བྱ་བ་གང་ཞིག་བྱས་ཚུལ་བཅས་པ་གསལ་གསལ་རྗེན་རྗེན་དུ་གསུངས་ནས་སྔ་འགྱོད་ཕྱིར་སྡོམ་བྱས་ནས་སྤྱི་པར་རྩིས་སྤྲོད་བྱེད་བཅུག་པ་དང༌། དེ་བཞིན་མཉམ་ལས་ཀྱི་འབྲུ་རིགས་སོགས་སྒེར་ཁྱིམ་དུ་ཉུང་ཟད་ཙམ་རེ་སྐུངས་སྦས་བྱས་རིགས་ཚུན་ཆད་གསལ་བརྗེན་དུ་གསུངས་པ་ལ་བརྟེན་ནས་གྲོང་མི་ཚོས་ཚུལ་མིན་གྱི་བྱ་བ་ཟུར་ཙམ་ཡང་བྱེད་མི་ནུས་པ་སོགས་རང་བཞིན་གྱིས་ཁྲིམས་སྒྲིག་གང་ལེགས་བྱུང༌། ཕྱིའི་ཆ་རྐྱེན་ལེགས་གྲུབ་ཀྱི་ཐོག་བསྟན་སྲིད་ཞབས་རིམ་གང་ཞིག་བྱས་པ་རྣམས་ལས་གསུང་སྒྲོས་དང་སྒྲ་ཐག་ཏུ་ཡོད་པ་ཁག་ཞིབ་ཙམ་འགོད་ན། དེ་ཡང་གླང་༡༩༦༡ལོ་ནས་མེ་སྦྲུལ་༡༩༦༥ ལོའི་བར་མི་ལོ་ཧྲིལ་པོ་ལྔའི་རིང༌། རྒྱུན་ལྡན་ཚེས་པ་བཅོ་ལྔ་དང་གནམ་སྟོང་གང་ཤར་ལ་བཀྲ་ཤིས་གསོ་སྦྱངས་ཆགས་མེད་ཚོགས། དེའི་རིང་ཟབ་ལམ་བླ་མ་མཆོད་པའི་ཚོགས་མཆོད་འབུམ་ཕྲག རྟ་མགྲིན་ཚོགས་མཆོད་འབུམ་ཕྲག རྟ་མགྲིན་དྲག་བསྲེགས་འབུམ་ཕྲག་གསུམ། རྟ་མགྲིན་ཟློག་པ་འབུམ་ཕྲག རྟ་མགྲིན་གསང་སྔགས་འབུམ་ཕྲག རྟ་མགྲིན་གཟུངས་ཆེན་དང་གསང་ཚིག་འབུམ་ཕྲག ལྷ་མོ་དང་སྐུ་ལྔ། ཤར་ཕྱོགས་དགྲ་ལྷ་བཅསཀྱི་གསོལ་ཀ་ཆད་མེད་དང་བསྐང་བཤགས་འབུམ་ཕྲག ལྕགས་མཁར་ཐེངས་མང་བཅས་ཚོགས་ཤིང་ལྕགས་མཁར་གཏོར་བརྫངས་སྐབས་གཏོར་མའི་རྩེ་ནས་མེ་ལྕེ་མཆེད་པ་དང་ལྷོ་ངོས་གྲུ་གསུམ་བྲག་རྩེ་ནས་དགུན་དུས་ཡིན་ཡང་ནམ་མཁའ་ནས་གློག་ཞགས་འཁྱུག་པ་དང་འབྲུག་སྒྲ་ལྡིར་བའི་སྒྲ་ཀུན་ཀྱིས་མཐོང་ཆོས་སུ་གྱུར། ཆུ་སྟག༡༩༦༢ནས་ཤིང་འབྲུག༡༩༦༤བར་མི་ལོ་གསུམ་གྱི་རིང་བོད་ཟླ་དང་པོའི་ཚེས་གཅིག་ནས་གཉིས་པའི་ཚེས་གཅིག་བར་ཟླ་བ་གཅིག་གི་རིང་ལ་འཆགས་མེད་དུ་ཚོགས་ཤིང་དེའི་རིང་དགུང་མོ་རྫོང་ཀླུ་ནང་ནས་ལྷོ་ངོས་སུ་ཡོད་པའི་གྲུ་གསུམ་བྲག་ཅེས་ཤིན་ཏུ་མཐོ་བའི་རྫ་རི་དེའི་རྩེ་མོ་ནས་གློག་ཞགས་འཁྱུག་པ་སོགས་ཀྱི་རྟགས་མཚན་ཡ་མཚན་པ་དུ་མ་བྱུང༌། ཕྱིས་ཀྱང་རྗེ་འདི་ཉིད་ཀྱི་ཞལ་ནས་ལས་ལ་ཐུག་དུས་མོ་འགལ་ཀྱི་བུའི་རྫུ་འཕྲུལ་གྱི་དཔེ་ལྟར་གཡོལ་ས་དང་གཟུར་ས་མེད་པ་རེད་མ་གཏོགས་བླ་མ་ཡི་དམ་བྱིན་རླབས་ནུས་པ། མཁའ་འགྲོ་ཆོས་སྲུང་གི་མཐུ་སྟོབས་ནུས་པ་ནི་དངོས་གནས་དུས་ལས་གཡོལ་བ་མེད་པ་རང་རེད་འདུག་ཅེས་ཡང་ཡང་གསུང༌། ཐེངས་གཅིག་ཧོར་ཕྲུག་དགྲ་ལྷ་ཆེན་པོ་ཁོག་ཞུགས་ཀྱིས་རྗེ་བླ་མ་ཉིད་ལ་དབུ་ཞྭ་རྩེ་སྒྲོག་མ་གཅིག་དང་གདིང་བ་ཞིག དངུལ་ཀྱི་ཏྲི་ཀོར་གཅིག་བཅས་ཕུལ་ནས་གུས་ཕྱག་བཅས་དེར་ཡོད་དགེ་འདུན་རྣམས་དམ་བཅའ་ཚུགས་ནས་རྟགས་བསལ་སྒྲོ་གླེང་དགོས་ཚུལ་གསུང་དོན་ལྟར་རྟེན་འབྲེལ་ལ་དགོངས་ནས་དབུ་ཞྭ་དེ་བཞིན་དབུ་ལ་བསྣམས། གདིང་བའི་སྟེང་དུ་བཞུགས་ནས་རྟགས་བསལ་ལ་བཀའ་ལན་གནང༌། དུས་ཕྱིས་ཀླུ་སྦྱིན་ས་གནས་འདིར་སྟོད་གྲྭ་སའི་གྲྭ་ཚང་དང་འདྲ་བར་གཞུང་ཆེན་པོད་ལྔའི་རྩོད་གྲྭའི་བསྟན་པ་གསར་ཚུགས་དང་རྒྱུན་འཛིན་གྱིས་བསྟན་པ་རིན་པོ་ཆེ་ལ་སྲི་ཞུ་ངེས་ཅན་ཐུབ་པའི་མ་འོང་ལུང་བསྟན་དང་རྟེན་འབྲེལ་ཀྱི་རྩ་བ་ཚུགས་པ་འདྲ་ཞེས་གསུངས། དེ་ཡང་ལོ་རྒྱུས་ཐོག་མདོ་ཁམས་ཤོད་བཅུའི་ནང་ཚན་ཏྲེ་ཤོད་མཎྜལ་ཐང་གི་ཡུལ་གྲུ་ཧོར་སེར་ད་ར་ཁག་ལྔའི་ཁྱོན་དུ་འཇམ་མགོན་རྒྱལ་བ་གཉིས་པའི་ལུགས་བཟང་དྲི་མ་མེད་པའི་བསྟན་པ་རིན་པོ་ཆེ་འདི་ཉིད་ལུང་རིགས་ཀྱིས་བཅད་བདར་བསྲེགས་པའི་རྩོད་གྲྭའི་ཆོས་རྭ་ཐེངས་དང་པོ་དེ་བྲག་དཀར་སྐུ་ཕྲེང་གསུམ་པ་པཎྜི་ཏ་བློ་བཟང་དཔལ་ལྡན་བསྟན་འཛིན་སྙན་གྲགས་ཀྱིས་ཧོར་བྲག་མགོ་ཆོས་སྒར་དུ་ཚུགས་ནས་སློབ་གཉེར་བརྒྱ་ཕྲག་དུ་མ་འདུས་པའི་ནང་ནས་གཞུང་ལུགས་རབ་འབྱམས་སྨྲ་བའི་དགེ་བཤེས་དམ་བཅའ་བཞག་མཁན་ཡང་པོད་ལྔ་པ་བློ་བཟང་བསམ་གཏན་ཞེས་ཕ་ར་མཁན་ཆེན་པདྨ་རྒྱལ་མཚན་གྱི་ཡོངས་འཛིན། གདན་ས་ཆེན་པོ་དཔལ་ལྡན་འབྲས་སྤུངས་སུའང་སྐད་གྲགས་ཡོད་པ་དེ་འདྲ་བྱུང་མྱོང་བ་དང་ཕྱོགས་མཚུངས་པར་ཀླུ་སྦྱིན་ཆོས་སྒར་གསར་འཛུགས་ཐོག་བཤད་སྒྲུབ་མཆོད་ཉན་གྱི་བསྟན་པའི་དར་ཆེན་བླ་ན་སྒྲེང་པ་ལ་བརྟེན་ནས་མདོ་ཁམས་དཀར་མཛེས་ཁུལ་དཀར་མཛེས་དགོན་དང་ཁང་དམར་དགོན། དེ་བཞིན་རྩིས་ཚང་དང༌། མཁར་ནང༌། ཕུ་མགོ་ བྲེ་བོ། བེ་རི། སྟོང་སྐོར། རྒྱལ་རོང༌། རོང་པ་ཚ་སོགས་ལུང་ཚན་སྟོད་སྨད་གང་ས་ནས་སྐལ་ལྡན་ལས་འཕྲོ་ཅན་གྱི་སློབ་མ་ནམ་མཁའི་སྐར་ཚོགས་དང་ས་ཁའི་རྩི་ཐོག་ལྟར་འདུས་པར་བྱང་ཆུབ་ལམ་རིམ་དང་གཞུང་ཆེན་ཁག་གི་སློབ་གཉེར་གྱི་རྩ་བ་ཚུགས་ཏེ། ཡལ་ག་གཞིས་དགོན་ཁག་དུ་མར་བརྐྱངས་ནས་ཚོགས་དང་ཆོས་གྲྭའི་ལམ་སྲོལ་བཟང་པོ་ད་ལྟའི་བར་དུ་མ་ཉམས་པར་ཡོད་པ་དང༌། དེར་མ་ཟད་རྗེས་འཛིན་སློབ་མ་དེ་དག་གི་ཁྲོད་ནས་གྲུབ་པའི་རྒྱལ་མཚན་འཛུགས་པའི་རྟོགས་ལྡན། ལུང་རིགས་རབ་འབྱམས་སྨྲ་བའི་དགེ་བཤེས། བསྟན་པ་ཕྱོགས་མཐར་སྤེལ་བའི་དར་ཆེ། སྡེ་བཞིའི་དཔལ་གྱིས་མཐོ་བའི་དཔོན་རིགས་སོགས། མདོར་ན་ཁ་བ་གངས་ཅན་ལྗོངས་ཀྱི་བསྟན་སྲིད་གཉིས་ལ་རླབས་པོ་ཆེའི་མཛད་པ་དང་འཕྲིན་ལས་སྐྱོང་མཁན་ཡང་མི་ཉུང་བ་ཞིག་བྱུང་དང་འབྱུང་བཞིན་པ་འདི་དག་གི་ལུང་བསྟན་དང་རྟེན་འབྲེལ་ཉིད་དུ་དགོངས་པའང་གོ་མ་ཆག ཡང་ཐེངས་གཅིག་ཙིའུ་དམར་ར་ཁོག་ཕེབས་ཀྱིས་རང་གི་འགུལ་ན་ཡོད་པའི་དར་ཚོན་སྣ་ལྔ་དེ་ཉིད་ཚུན་བླངས་ནས་རྗེ་འདི་ཉིད་ཀྱི་དྲུང་དུ་ཕུལ་ནས་ཤིན་ཏུ་གུས་པ་ལྷུར་ལེན་པ་དང༌། ཤར་ཕྱོགས་དགྲ་ལྷ་ནི་རྒྱུན་ལྡན་ནམ་བབས་སུ་རྗེ་འདི་ཉིད་ཀྱི་སྙན་དུ་ཤབ་ཤུབ་ཀྱི་གསང་གཏམ་དམིགས་བསལ་བ་མང་པོ་བཤད་པ་དང༌། ལྷག་དོན་སྐབས་འགར་གྲོང་མི་འགའ་རེས་སྒེར་གྱི་བེད་སྤྱོད་ཆེད་དུ་ཅ་དངོས་ལྐོག་ཉར་དང་ཟ་འཐུང་ལྐོག་ཟོས་བྱས་རིགས་ཀུན་གཅིག་རྗེས་གཉིས་འཐུད་ཀྱིས་བཤད་པ་སོགས་ནི་སྤྱི་བཏང་ལྟ་བུ་ལས་དམིགས་བསལ་བ་གང་ཡང་མིན། རྟ་མགྲིན་བསྙེན་པ་གསོག་པའི་སྐབས་ཀྱི་མཚན་མོ་ཞིག་གི་གཟིམ་ལམ་དུ་རྟ་མགྲིན་ཀྱིས་ཞལ་གཟིགས་ཤིང་བར་མཚམ་ཤིག་ནས། དེ་ཉིད་ཞལ་ཐང་གི་རྣམ་པར་གྱུར་བ་ནས་ཡུན་རིང་ཞལ་གཟིགས་པ་དང་རླུང་འཚུབས་ཆེན་པོ་ཞིག་གྱིས་ཐང་ཀའི་ཞལ་ཡོལ་ཕྱོགས་གཅིག་ཏུ་བསྐྱོད་པ་ཞིག་རྨིས། ཕྱི་ཉིན་སླར་ཆོག་གྲྭ་པ་རྣམས་མུ་འཐུད་རྟ་མགྲིན་ཀྱི་རྩ་སྔགས་གསོག་བཞིན་པའི་སྐབས་ཤར་ཕྱོགས་དགྲ་ལྷ་ཁོག་ཕེབས་ཀྱིས་དགེ་རྒན་དམ་པའི་འདང་གི་རྨི་ལམ་དེ་སངས་རྒྱས་བསྟན་པ་སྤྱི་ལ་ལྟ་བ་ཡིན་གསུངས། དེ་རྗེས་རྗེ་འདི་ཉིད་རང་གི་གཟིམ་ཤག་ཏུ་བཞུགས་ཡོད་པའི་སྐབས་ལྷ་ཐོག་ཕེབས་ཀྱིས་ང་སྟོད་གངས་རིན་པོ་ཆེ་ནས་ཡོངས་པ་ཡིན་ངས་ཉིན་རེ་བཞིན་དགེ་རྒན་རིན་པོ་ཆེ་ཁྱོད་ཉིད་ལ་སྐོར་བ་ལན་གསུམ་རྒྱབ་བཞིན་ཡོད། ང་བསྟན་སྲུང་བྱ་ཁྲི་མིག་གཅིག་གམ་ཀརྨ་སྐྱབས་ཡིན། ཞེས་དང༌། ད་ནས་བཟུང་ང་རང་ཁྱོད་ལ་མེ་ཚེལ་དང་བྱ་ར་ཞུ་བར་ཡོང་ཐབས་མེད་པས་ངའི་འཕྲིན་བཅོལ་དང་གསེར་སྐྱེམས་སོགས་གང་ཡང་གསུང་མི་དགོས་ཞུས་ཞིང༌། དེ་ནས་བཟུང་ལོ་བཅུ་ལྷག་རིང་བྱ་ཁྲི་མིག་གཅིག་གིས་དངོས་དང་ཉམས་སྣང་རྨི་ལམ་སོགས་གང་ཡང་མ་བྱུང་བས་ཕལ་ཆེར་ཡུལ་བྱོལ་དུ་ཕེབས་སོང་བ་ཡིན་ངེས་སྙམ་ཞེས་གསུངས། དེ་ལྟར་རྗེ་དམ་པ་འདི་ཉིད་ཀྱིས་དབུ་ཁྲིད་པའི་འོག་ནས་འབྲུ་མངའ་གྲོང་ཚོ་ལྔ་ལ་བོད་པ་སྟོད་སྨད་དང་དཀར་མཛེས་ཉིན་སྲིབ་གང་སར་ས་འོག་ཡི་དྭགས་པྲ་ཏ་པི་རེའི་ཞིང་ཁམས་མི་ཡུལ་དུ་འཕོས་པ་ལྟ་བུའི་མུ་གེ་བསྐལ་བ་ཡ་ང་བའི་དུས་ངན་ནང་དུའང་འཚོ་ཆས་ཞན་པའི་དཀའ་སྡུག་གང་ཡང་མ་བྱུང་ཁར། རྒྱལ་ཡོངས་གང་སར་ཆོས་སྒྲ་རྣ་བར་གོ་རྒྱུ་མེད་པའི་སྐབས་འབྲེལ་ཡོད་དགེ་འདུན་རྣམས་རྒྱུན་ཚོགས་ཀྱིས་བསྟན་སྲིད་ཞབས་རིམ་རླབས་ཆེན་སྒྲུབ་བར་མ་ཟད་གྲོང་མི་གཞན་རྣམས་ཀྱིས་ཀྱང༌། མ་ཎི་དང་སིདྡྷི། དམིགས་བརྩེ་མ་སོགས་ཁྲི་ཕྲག་དང་འབུམ་ཕྲག་དུ་མ་བསགས་པ་སོགས་ཆོས་དང་འཇིག་རྟེན་གཉིས་ཀར་མི་སྨོན་རང་སྐྱིད་ཀྱི་རྫོགས་ལྡན་ལ་ཅི་དགར་སྤྱོད་ནས་མི་ལོ་བཞི་ལྷག་སོང་བ་དེའི་རིང་ཧོར་ཕྲུག་དགྲ་ལྷའི་འཕྲིན་ལས་ལ་བརྟེན་ནས་རྫོང་དང་ཆུས་ཤང་སོགས་འབྲེལ་ཡོད་རྒྱལ་ཁབ་ཀྱི་ལས་བྱེད་སུ་ཞིག་གྲོང་སྡེ་འདིའི་ནང་སླེབས་ན་ཡང་སྔར་མ་ནས་སོ་སྲུང་རེས་འཁོར་ཀྱིས་སྔ་བརྡ་གཏོང་བ་དང་སྲུང་མ་ཁོག་ཞུགས་ཀྱིས་ཛ་དྲག་སྐབས་སྐུ་བརྟེན་ལ་དུས་ཐོག་ཕེབས་པ་སོགས་ལ་བརྟེན་ནས་གྲོང་སྡེ་འདི་ཉིད་ལ་དཀའ་ངལ་གང་ཡང་བྱུང་འདུག
ནང་དོན། དལ་འབྱོར་རྙེད་དཀའ་བསམ་པ་དང་། མི་ཚེ་དོན་ཡོད་པར་བྱ་བ། དུག་གསུམ་གྱི་འབྱུང་གནས་ཕ་ཡུལསྤོང་བ། ཡོན་ཏན་གྱི་འབྱུང་གནས་དབེན་པ་བསྟེན་པ། ཚེ་འདི་བློས་གཏོང་བ། གྲོགས་ངན་སྤོང་བ། བཤེས་གཉེན་བསྟེན་པ། མཆོག་གསུམ་ལ་སྐྱབས་སུ་འགྲོ་བ་བཅས་སྔོན་འགྲོའི་ཆོས་བདུན་དང་། ལམ་གྱི་དངོས་གཞི་སྐྱེས་བུ་གསུམ་གྱི་ལམ་སྤྱི་དང་བྱེ་བྲག་སྐྱེས་བུ་ཆེན་པོའི་ལམ་རྒྱས་པར་བསྟན་པའོ། །
ཁ་བ། སྐྱུར་བ། ཚ་བ། བསྐ་བ། ལན་ཚྭ། མངར་བ། ཡིད་དུ་འོང་བ། ཡིད་དུ་མི་འོང་བ། གཉིས་ཀ་མ་ཡིན་པ། ལྷན་ཅིག་སྐྱེས་པ། སྦྱར་བ་ལས་བྱུང་བ། གྱུར་པ་ལས་བྱུང་བའོ། །དུང་དཀར་ཚིག་མཛོད་ཆེན་མོ་༽ལས་བཏུས།
གསང་སྔགས་ལམ་གྱི་རིམ་པ་རིན་པོ་ཆེ་གསལ་བའི་སྒྲོན་མེ་ཞེས་བྱ་བ་ནི། སློབ་དཔོན་པདྨ་སམྦྷ་ཝས་ཕྱི་རབས་རྡོ་རྗེ་ཐེག་པ་ཉམས་སུ་ལེན་འདོད་པ་རྣམས་ཀྱི་དོན་དུ་བཀོད་པའི་གཞུང་ཞིག་སྟེ། འདི་ལ་སློབ་དཔོན་རང་གིས་མཛད་པའི་འགྲེལ་པ་ཞིག་དང་། འགྱུར་མེད་ཚེ་དབང་མཆོག་གྲུབ་ཀྱིས་མཛད་པའི་འགྲེལ་པ་སངས་རྒྱས་གཉིས་པའི་དགོངས་རྒྱན་ཞེས་པ་སོགས་སོགས་མཆིས། མཚན་བསྡུས་ན། གསང་སྔགས་ལམ་རིམ་ཞེས་ཞུའོ༎
དེའི་རྐྱེན་གྱི་ ༡༩༠༤ ལོར་དབྱིན་ཇིའི་ཕྱོགས་ནས་ཡང་ཧ་སི་སྦན་ཌི་ (Young Husband)དང་བོད་གཞུང་སྐུ་ཚབ་ཐད་ལྷ་སར་ཆིངས་ཡིག་བཞག་དགོས་བྱུང་ཡོད། ཆིངས་ཡིག་དེའི་ནང་ལ་རྒྱ་ནག་རྒྱལ་ཁབ་གཞན་ཞིག་ལ་ཆ་འཇོག་བྱས་ཡོད་པ་ལས་བོད་རྒྱ་མིའི་ཁོངས་གཏོགས་སམ། མིང་ཙམ་གྱི་ཁོངས་གཏོགས་སོགས་རྩ་བ་ནས་ཁས་ལེན་བྱས་མེད། ཆིངས་ཡིག་དེའི་ནང་དབྱིན་གཞུང་གི་བཀའ་འཁྲོལ་མེད་ན་བོད་དོན་ཐོག་རྒྱལ་ཁབ་གཞན་དག་སུས་ཀྱང་ཐེ་བྱུས་བྱེད་མི་ཆོག་པ་བྲིས་འདུག ཡིག་ཆ་དེར་རྒྱ་ནག་གི་མིང་གང་ཡང་གསལ་འཁོད་མེད་སྟབས་ཕྱི་རྒྱལ་གྱི་ཐེ་བྱུས་བྱེད་མི་ཆོག་པའི་ཁོངས་སུ་རྒྱ་ནག་གཏོགས་དགོས། དེ་དུས་མན་ཇུའི་ཨམ་བྷན་ཡའུ་ཐའི་དང༌། བལ་པོའི་སྐུ་ཚབ་ཀེབ་ཀྲན་ལྗང་བཧ་དུར། འབྲུག་གཞུང་གི་སྐུ་ཚབ་ཀྲོང་ས་དཔོན་སློབ་ཨོ་རྒྱན་དབང་ཕྱུག་བཅས་བར་དཔང་ལྟ་བུ་གནས་ཡོད་པ་རེད།
ཞི་བདེའི་ར་བ་མཐོན་པོའི་ཁོར་ཡུག་འདིར།། བྱམས་བརྩེ་ཁོར་ལག་ཡངས་པའི་ཚོགས་ར་འདིར།། དམ་པའི་རང་འོད་འཚེར་བའི་ཆོས་ཚོགས་འདིར།། ནང་ཆོས་སྐྱབས་སུ་བསྟེན་པའི་མགོ་སེར་མང༌།།
སྡེ་བཞི་སྲིད་ཀྱིས་གཞན་སྡེ་རྣམ་པར་མནན། ། རྣམ་དག་ཁྲིམས་ཀྱིས་རང་སྡེ་ཚུལ་བཞིན་བསྐྱངས། ། ལུགས་ཟུང་གསེར་གྱི་རྩིབས་སྟོང་འཆང་བ་གང༌། ། འཛམ་གླིང་རྒྱལ་པོར་བསྔགས་པ་དོན་དང་ལྡན། ། འཕགས་པའི་ཡུལ་ནས་མཁན་སློབ་དུ་མ་དྲངས། ། གངས་ཅན་བོད་དུ་མདོ་སྔགས་ཟུང་འབྲེལ་སྤེལ། ། མཐའ་བཞིའི་ཁྱོན་ལ་ལུང་གི་ཕོ་ཉ་འགྲིམས། ། ཁྲི་སྲོང་ལྡེ་བཙན་བཀའ་དྲིན་གཞན་ལས་ཆེ། །ཞེས་ཀྱང་སྨྲས་སོ། ། བོད་རྗེ་སོ་དགུ་པ་མུ་ནེ་བཙན་པོ་ནི། ཡབ་ཁྲི་སྲོང་ལྡེའུ་བཙན་དང་བཙུན་མོ་ཚེ་སྤང་བཟའ་མེ་ཏོག་སྒྲོན་གཉིས་ཀྱི་སྲས་སུ་ཆུ་སྟག་(སྤྱི་ལོ་༧༦༢)འཁྲུངས། བཙུན་མོ་རུ་ཡོང་བཟའ་ཁབ་ཏུ་བཞེས་ཀྱང་རིགས་སྲས་མ་འཁྲུངས། བཙན་པོ་འདིས་(སྤྱི་ལོ་༧༩༦)ནས་བོད་ཀྱི་སྲིད་ཁྲི་ལོ་གཅིག་དང་ཟླ་བ་དགུ་ལ་བཟུང་ཞིང་དེའི་རིང་ལ། ཆོས་ཕྱོགས་ནས་བསམ་ཡས་དང་ཁྲ་འབྲུག ལྷ་ས་བཅས་སུ་སྡེ་སྣོད་གསུམ་ལ་མཆོད་སྦྱིན་གྱི་རྒྱུན་འཛུགས། སྲིད་ཕྱོགས་ནས་བོད་ཀྱི་ཆབ་འབངས་རྣམས་དབུལ་ཕྱུག་མཉམ་རྒྱུའི་རྨང་གཞི་ལན་གསུམ་གཏིང་། ཡབ་ཀྱི་བཙུན་མོ་ཕོ་ཡོངས་བཟའ་ལ་ཡབ་ཀྱིས་གཉན་གཏོང་བ་བཞིན་བྱམས་སྐྱོང་གནང་བས། རང་གི་ཡུམ་མེ་ཏོག་སྒྲོན་ཐུགས་མ་མཉེས་ནས་དགུང་ལོ་སོ་དྲུག་མེ་གླང་(སྤྱི་ལོ་༧༩༧)ལ་དུག་དྲངས་ཏེ་བཀྲོངས་ཞེས་བཤད་མོད། དོན་དངོས་ལ་དབུལ་ཕྱུག་འདྲ་མཉམ་བྱེད་འདོད་མེད་པའི་འབྱོར་ལྡན་བློན་འཁོར་ཚོ་གཅིག་གི་ངན་ཇུས་འོག་ནས་བཙན་པོའི་སྐུ་སྲོག་ལ་བཞི་ཤད་འཐེན་པ་ཡིན་སྲིད་སྙམ། བང་སོ་ནི་ཁྲི་ལྡེ་གཙུག་བརྟན་མེས་ཨག་ཚོམ་ཅན་གྱི་བང་སོའི་གཡས་ངོས་མདུན་ན་བརྩེགས་ཤིང༌། མིང་ལ་ལྷ་རི་ལྡེམ་པོ་བཏགས། །
སློབ་གྲྭ་འདི་ཐོག་མར་དབུ་བརྙེས་ནས་ད་བར་སི་ཁྲོན་མི་དམངས་སྲིད་གཞུང་གིས་འབྲིང་རིམ་ཆེད་གཉེར་སློབ་གྲྭ་རུ་གཏན་འཁེལ་བྱས་པས་རིམ་པ་ནི་ལས་རིགས་སློབ་གྲྭ་ཁག་དང་འདྲ་བར་འབྲིང་རིམ་རེད། སྤྱི་ལོ༡༩༨༦ ལ་ ༧ཀུན་གཟིགས་པཎ་ཆེན་རིན་པོ་ཆེ་སྐུ་ཕྲེང་བཅུ་པ་སྐུ་དངོས་སློབ་གྲྭར་ཞབས་ཀྱིས་བཅགས་པའི་སྐབས་སློབ་གྲྭའི་རིམ་པ་སྤར་ནས་སློབ་གྲྭ་ཆེན་མོ་རུ་བསྒྱུར་ཐུབ་དགོས་ཚུལ་བཀའ་སློབ་བསྩལ་མོད་ད་བར་ལམ་དུ་མ་སོང་། ད་ལྟ་ལྷོ་ནུབ་མི་རིགས་སློབ་གྲྭ་ཆེན་མོ་དང་མཉམ་ལས་ཀྱི་ཐོག་ནས་རང་སྦྱོང་རྒྱུགས་སྤྲོད་ལམ་ལུགས་ཀྱི་སློབ་ཡུན་ལོ་གཉིས་ཅན་གྱི་གཙོ་བོར་ཆེད་སྦྱོང་ཚན་ཁག་༼ ཆེད་ཚན།༽གི་འཛིན་གྲྭ་དང་། ཞོར་དུ་དངོས་གཞི་ཚན་ཁག་༼དངོས་ཚན།༽གི་འཛིན་གྲྭ་གཉེར་བཞིན་པ་རེད།
བྱུང་འདས་བགྲངས་པའི་གཏམ་གླེང་ཟུར་དུ་འཇོག། ད་ལྟའི་དགོས་ངེས་ལག་བསྟར་རྩལ་དུ་བཏོན།། འབྱུང་འགྱུར་བརྟན་ལྷིང་ལྡན་པའི་འཆར་འགོད་བཅས།། བདེན་པའི་རྩོད་ལེན་རྒྱུན་འཁྱོངས་དགོས་ཚུལ་གླེང༌།།
དེ་ནས་འགྱུར་མེད་རྣམ་རྒྱལ་གྱི་ཕྱོགས་མགྲོན་གཉེར་བློ་བཟང་བཀྲ་ཤིས་སོགས་གནས་ཚུལ་དེར་བཟོད་ཐབས་བྲལ་ནས་དམག་ཁྲིད་དེ་ཨམ་བན་ཧཕུ་ཆེན་དང་ལས་རོགས་ལབ་ཏུན་གཉིས་ལྷ་ལྡན་ཁྲོམ་གཟིགས་སྒང་དུ་དམར་གསོད་བཏང༌། སྐུ་སྲུང་དང་ཞབས་འབྲིང་བ་བརྒྱ་ལྷག་བསད་ཅིང་ཉིས་བརྒྱ་ལྷག་རྩེ་ཕོ་བྲང་དུ་བྲོས་ཏེ་སྲོག་སྐྱོབ་ཞུས་པས་ྋརྒྱལ་དབང་མཆོག་གིས་གསོད་མི་ཆོག་པའི་བཀའ་སྩལ་ཡང་རྒྱ་མི་མཐོང་ཚད་བསད་པར་གྲགས། ྋགོང་ས་མཆོག་གི་ཐུགས་བཀོད་ལྟར་དགའ་བཞི་རྡོ་རིང་པཌཎི་ཏ་མགོན་པོ་དངོས་གྲུབ་རབ་བརྟན་ལས་ཚབ་ཏུ་བསྐོས། ལོ་དེར་མན་ཆིན་གྱི་དམག་དང་ཕོ་ཉ་ལྷ་སར་འབྱོར་ནས་གོང་མའི་བཀའ་ལྟར་མགྲོན་གཉེར་འཁོར་དང་བཅས་པ་བསད་ཅིང་རྒྱུ་ནོར་གཞུང་བཞེས་མཛད་དོ།།
བང་བ་གསེར་ལ་བརྗོད་པའི་འུར་སྒྲོག་མིན༎ ར་གན་གསེར་དུ་འཛིན་པའི་སྒྲོ་བཏགས་མིན༎ བསྲེགས་བཅད་བརྡར་བའི་ངོས་འཛིན་མེད་པ་མིན༎ གསེར་གྱི་རང་མདངས་གསལ་བའི་རྫོགས་ཆེན་པ༎
ངེད་ཚོའི་མཐའ་ཁོར་གྱི་དངོས་པོ་ཡོད་ཚད་ནི། རྩ་རྫས་དང་འདུས་རྫས། ཡང་ན། འདྲེས་རྫས་ཀྱི་རྣམ་པར་གནས་པའི་སྐོར་སྦྱངས་ཡོད། སྤྱིར་རྩ་རྫས་ཞེས་པ་ནི་དངོས་རྫས་ཇི་སྙེད་པ་དེ་དག་ཚང་མའི་གཞི་རྩར་འགྱུར་པའི་རྫས་ཤིག་ཏུ་འདོད་ཀྱང། བྱེ་བྲག་ཏུ་རྩ་རྫས་ཞེས་པ་ནི་མ་རྡུལ་རིགས་ཅིག་ཁོ་ནས་གྲུབ་པའི་དངོས་རྫས་ལའང་གོ་བ་ཡིན། ཕྱི་ལོ་ 1800 ཡས་མས་སུ་ངོས་འཛིན་ཐུབ་པའི་རྩ་རྫས་ཀྱི་གྲངས་ 30 ལས་མེད་ཀྱང། ད་ཆ་རྩ་རྫས་གྲངས་ 114 ལྷག་ངོས་འཛིན་ཐུབ་ཡོད། རྩ་རྫས་འདི་དག་གི་ཁྱད་ཆོས་ཕན་ཚུན་མི་འདྲ་བ་ཡོད། ངོས་འཛིན་ཐུབ་པའི་རྩ་རྫས་ཀྱི་གྲངས་ཇི་ཙམ་གྱིས་མང་དུ་སོང་བ་དེ་ཙམ་གྱིས་དེ་དག་སོ་སོའི་བང་རིམ་སྒྲིག་ཐབས་ལ་དཀའ་ངལ་གང་མང་བ་ཕྲད་བཞིན་ཡོད། དེར་བརྟེན། ཚན་རིག་པ་ཚོས་རྩ་རྫས་ཀྱི་ཁྱད་ཆོས་ལ་ཞིབ་ཕྲའི་ཞིབ་འཇུག་བྱས་པ་བརྒྱུད། རྩ་རྫས་དེ་དག་གི་ཁྱད་ཆོས་ལ་རང་བྱུང་གི་རིམ་པ་ཞིག་ཡོད་པ་ངོས་འཛིན་ཐུབ་ཡོད་རྐྱེན། རྩ་རྫས་ཀྱི་གོ་རིམ་སྒྲིག་སྟངས་དང་ཁྱད་ཆོས་ལ་ཞིབ་འཇུག་བྱེད་ཐབས་སླ་རུ་སོང་ཡོད།
ར་བ་གངས་རིས་བསྐོར་བའི་བསིལ་ལྡན་ཞིང༌།། ལ་ལུང་གཞན་གྱིས་དབང་བསྒྱུར་བྱས་པའི་ཚུལ།། ཤ་ཟ་མཁའ་འགྲོ་བསྟན་སྲུང་རྒྱ་མཚོའི་ཚོགས།། ས་གནས་སེམས་དཔའ་དག་གིས་གཟིགས་སམ་ཀྱེ།།
ས་སྐྱའི་དཔོན་ཆེན་མི་ཐོག་གཉིས་པ། ཐོག་མར་ནང་གཉེར་བྱས། དེ་རྫེས་དཔོན་ཆེན་ཤྰཀྱ་བཟང་ པོ་འདས་པའི་ལོ་དེར། ས་སྐྱའི་དཔོན་ཆེན་དུ་བསྐོས་ནས་ལོ་དྲུག་རིང་ཤྰཀྱ་བཟང་པོས་བསྒྲུབ་མ་ཐུབ་པར་ལུས་པའི་ལྷ་ཁང་ཆེན་མོའི་འོག་ཐོག་དང་ཐོག་ཁང། ལྕགས་རི། རྒྱ་ཕིབས་སོགས་དང་རིན་ཆེན་སྒང་བླ་བྲང། ལྷ་ཁང་བླ་བྲང། དབུ་རྩེ་བྱང་བཅས་ལེགས་པར་བསྒྲུབས། རྫེས་སུ་འགྲོ་མགོན་འཕགས་པ་བོད་དུ་ཐེངས་གཉིས་པ་ཕེབས་སྐབས་འཕགས་པ་དང་ཐུགས་མ་ཐུགས་པ་བྱུང་ཡང་ཟེར། འཕགས་པའི་ཉེ་གནས་ཀྱིས་ཐོག་མར་འཕགས་པ་དང་དཔོན་ཆེན་བར་དཀྲུགས་ཤིང་བྱས། རྫེས་སུ་གོང་མ་སེ་ཆེན་ལ་དཔོན་ཆེན་གྱིས་བླ་མའི་བཀའ་ལ་རྩིས་མེད་བྱས་ཟེར་བ་སོགས་ཕྲ་མ་མང་དུ་ཞུས་རྐྱེནཀུན་དགའ་བཟང་པོའི་དཔོན་ཆེན་གྱི་གོ་གནས་ཕབས་ཏེ་བྱ་རོག་རྫོང་གི་རྫོང་དཔོན་དུ་བསྐོས་ཏེ་ལོ་དྲུག་ཙམ་བསྡད། དེ་ནས་སླར་ཡང་འཕགས་པའི་ཉེ་གནས་ཀྱིས་གོང་མ་སེ་ཆེན་ཧན་ལ་ཕྲ་མ་མང་དུ་ཞུས་རྐྱེན། རབ་བྱུང་དང་པོའི་ལྕགས་འབྲུག་（༡༢༨༠）ལོར་མི་ཆེན་སང་གྷ་བ་སོགས་ཧོར་དམག་ཁྲི་ཕྲག་མང་པོ་བཏང་ནས་བྱ་རོག་རྫོང（མྱང་སྟོད་མང་ར་）གི་མཐའ་བསྐོར་ཏེ་ཀུན་དགའ་བཟང་པོ་འཛིན་བཟུང་བྱས་ནས་སྲོག་ཐོག་བཏང། འདིའི་ལོ་རྒྱུས་སྐོར་སྟག་ཚང་པ་དཔལ་འབྱོར་བཟང་པོས་བརྩམས་པའི་（རྒྱ་བོད་ཡིག་ཚང་）སྨད་ཆར་གསལ་བ་དང། འགྲོ་མགོན་འཕགས་པའི་རྣམ་ཐར་སོགས་དང་བལྟ་བསྡུར་བྱས་ཏེ་བྲིས། །
ཨོས་ཏྲལིཨན་རྒྱལ་ཁབ་ཞབས་ཞུ་ཁང་གི་གཞོན་སྐྱེད་ཕོ་རྣམས་ལ་དམག་མི་འཛུལ་བཤུགས་ངས་མེད་ ཐོག་བྱེད་དགོས་ ཨོས་ཏྲལིཨན་རྒྱལ་ཁབ་ཞབས་ཞུ་ཁང་གི་ཧོ་ལོ་ཀོས་མེ་མོ་རེཡལ་ཞབས་ཞུ་མཉམ་དུ་འཛམ་གླིང་ཡོངས་ལ་སྤྱི་ཚོགས་དང་གཞི་བདེ་ལས་འགུལ་བགོ་བསྒྲིགས་བྱེད་བཞེིན་ཡོད་
ལོ་བཅུ་ལྷག་གི་མཛད་འཕྲིན་གཙོས་གྲས་ནི། ༡.མི་རིགས་ས་ཁོངས་རང་སྐྱོང་གི་བཅའ་ཁྲིམས་ལག་བསྟར་བྱེད་རྒྱུར་ཐུགས་ཁུར་ཆེ་བཞེས་གནང་ནས་དུས་རྒྱུན་དུ་རྩ་ཁྲིམས་དང་བཅའ་ཁྲིམས་ལ་བརྟེན་ནས་མི་རིགས་ས་ཁོངས་རང་སྐྱོང་གི་དབང་ཆ་གང་ལེགས་དང་ཡང་དག་པའི་སྒོ་ནས་སྤྱོད་དགོས་པའི་ནན་གསུང་གནང་གི་ཡོད་ལ།མི་རིགས་མཐུན་སྒྲིལ་ལ་ཧ་ཅང་མཐོང་ཆེན་གནང་ནས་བོད་རིགས་དང་རྒྱ་རིགས་བར་དང་།བོད་རིགས་དང་མི་རིགས་གཞན་དག་བར།བོད་རིགས་ནང་ཁུལ་བཅས་ཀྱི་མཐུན་སྒྲིལ་ལ་ཤུགས་སྣོན་རྒྱག་དགོས་པའི་ནན་གསུང་ཡང་ཡང་གནང་མྱོང་བ་རེད། ༢.བོད་དང་བོད་ཁུལ་གཞན་དག་གི་དཔལ་འབྱོར་འཛུགས་སྐྲུན་ལ་རོགས་སྐྱོར་བྱེད་ཆེད་པཎ་ཆེན་རིན་པོ་ཆེ་མཆོག་དང་ང་ཕོད་ངག་དབང་འཇིགས་མེད་མཆོག་རྣམ་གཉིས་ཀྱིས་ནས་གྲོས་འགོ་གནང་བ་ལྟར།རབ་བྱུང་བཅུ་བདུན་པའི་མེ་ཡོས་ལོ་སྟེ་སྤྱི་ལོ1987ལོའི་ཟླ་བ་བཞི་པའི་ཚེས་བཅོ་ལྔ་ཉིན་བོད་དར་རྒྱས་རོགས་སྐྱོར་ཐེབས་རྩ་ལྷན་རྩ་བཙུགས་གནང་མཛད། ༣.བོད་ཀྱི་སྐད་ཡིག་སློབ་སྦྱོང་དང་།བེད་སྤྱོད།གོང་འཕེལ་གཏོང་རྒྱུར་ལྷག་པར་དུ་མཐོང་ཆེན་གནང་ཞིང་།མེ་ཡོས་ལོ་སྟེ་སྤྱི་ལོ1987ལོའི་ཟླ་བ་བདུན་པར་ཨུ་ཡོན་ཀྲང་གཞོན་པ་ང་ཕོད་ངག་དབང་འཇིགས་མེད་མཆོག་དང་ལྷན་དུ་གྲོས་འགོ་འདོན་གནང་མཛད་ནས་བོད་རང་སྐྱོང་ལྗོངས་མི་དམངས་འཐུས་མི་ཚོགས་ཆེན་གྱི་གྲོས་ཚོགས་ཐོག《བོད་ཀྱི་སྐད་ཡིག་སློབ་སྦྱོང་དང་། བེད་སྤྱོད། གོང་འཕེལ་བཅས་གཏོང་རྒྱུའི་སྐོར་གྱི་གཏན་འབེབས་འགའ་ཞིག》ཅེས་པར་གྲོས་འཆམས་བྱུང་བ་རེད། བོད་བརྒྱུད་ནང་ཆོས་ལུགས་ཀྱི་ཁྱད་དུ་འཕགས་པའི་གཙོ་འཛིན་ཞིག་གི་ངོས་ནས་ཕྱོགས་གཅིག་ནས་ཏང་དང་སྲིད་གཞུང་ལ་གཞོགས་འདེགས་ཀྱིས་ཆོས་དད་རང་མོས་ཀྱི་སྲིད་ཇུས་ལག་ལེན་མཐར་ཕྱིན་གནང་ཏེ་དགོན་པ་དང་གྲྭ་བཙུན་གྱི་ཁྲིམས་མཐུན་ཁེ་དབང་ལ་སྲུང་སྐྱོང་གནང་བ་དང་། ཕྱོགས་གཞན་ཞིག་ནས་སྤྱི་ཚོགས་འཕེལ་རྒྱས་འགྲོ་བ་དང་བསྟུན་ནས་བོད་བརྒྱུད་དེ་རིམ་བཞིན་རང་རྒྱལ་སྤྱི་ཚོགས་རིང་ལུགས་ཀྱི་ལམ་ལུགས་དང་འཚམས་པ་ཡོང་ཆེད་ཕན་ཡོད་ཀྱི་ཕག་ལས་མང་པོ་གནང་ཡོད་པ་སྟེ། བོད་བརྒྱུད་ནང་བསྟན་ཆོས་ལུགས་མི་ཉམས་གོང་འཕེལ་དང་བསྟན་པ་ཡང་དར་ཡོང་ཆེད་སྐུ་ངོ་མས་པེ་ཅིན་དུ་ཀྲུང་གོའི་བོད་བརྒྱུད་ནང་བསྟན་སློབ་གླིང་བཙུགས་གནང་བ་དང་འབྲེལ་དབུ་འཛིན་ཡང་གནང་ནས་ཆབ་སྲིད་ཐད་མེས་རྒྱལ་ལ་དགའ་ཞེན་བྱེད་པ་དང་།ཆོས་ལུགས་ཐད་ནང་བསྟན་ཆོས་ལུགས་སྐུ་ཡོན་ཆེ་ཙམ་ཡོད་མཁན་གྱི་བླ་སྤྲུལ་གསོ་སྦྱོང་མཛད་པ་སོགས་ཡིན།
ཆགས་སྦྱོར་གྱི་ཨ་ལས་པད་གོག་ཞེས་པ་ནི་མིའི་གཟུགས་དབྱིབས་དང་ཆེ་ཆུང་གཅིག་པ་དང་བཟོ་བལྟ་གཅིག་པ་ཡིན་པའི་ལག་གཡེམ་བྱེད་པའི་ཆགས་སྦྱོར་གྱི་མཁོ་ཆས་ཞིག་རེད།
བོད་རྗེ་དགུ་པ་སྤུར་དེ་གུང་རྒྱལ་ནི། ཡབ་གྲི་གུམ་བཙན་པོ་དང་ཡུམ་ཀླུ་སྲིང་མེར་ལྕམ་གཉིས་ཀྱི་སྲས་སུ་འཁྲུངས། ཡབ་གྲི་གུམ་བཙན་པོ་བློན་ལོ་ངམ་གྱིས་བསད་རྗེས། རང་ཉིད་ལ་བྱ་ཁྲི་དང་སྤུན་ཆུང་བ་གཉིས་ལ་ཤ་ཁྲི་དང་ཉ་ཁྲི་བཅས་བཏགས་ནས་ཀོང་ཡུལ་དུ་བྲོས། སྲས་དེ་གསུམ་གྱིས་སྤོ་ཀོང་ཉང་གསུམ་གྱི་རྗེ་བོ་བྱས། སྲིང་མོ་ལོ་ངམ་གྱི་ཆུང་མར་བྱས། མ་ཡུམ་རྟ་རྫིར་བཞག་པ་ལས་ཡར་ལྷ་ཤམ་པོ་དང་རྨི་ལམ་དུ་འདུས་པས་རུ་ལས་སྐྱེས་ཞེས་པ་འཁྲུངས། དེ་ཆེར་སྐྱེས་པ་དང་ཀོང་པོ་བྲེས་སྣ་ནས་གཅེན་པོ་རྣམས་དང་མཇལ། ཡབ་ཀྱི་ཤ་འཁོན་ལེན་པའི་ཆེད་དུ་སྤོ་ཀོང་ཉང་གསུམ་ནས་དམག་བསྡུས་ཏེ། དབུས་སུ་དཔུང་འཇུག་བྱས་པས་སྤུར་རྒྱལ་གདུང་བརྒྱུད་ཀྱི་དམག་སླེབས་པ་ཤེས་རྗེས། ལོ་ངམ་ཀྱི་ཕྱོགས་སུ་འཛིན་མཁན་ཇེ་ཉུང་དུ་ཕྱིན་ཏེ་མཐར་ལོ་ངམ་བསད། རྒྱལ་སྲིད་ཤ་ཁྲིས་མཛད་པ་ནས་སྤུར་དེ་གུང་རྒྱལ་ཞེས་པའི་མཚན་གསོལ། དེ་ཡང་བུ་དེ་ཀུན་ལས་རྒྱལ་ཞེས་པའི་མཚན་ཟུར་ཆག་ནས་སྤུར་དེ་གུང་རྒྱལ་ཐོགས་པར་བཤད། འདི་དག་གི་ལོ་རྒྱུས་རྒྱས་པར་ཤེས་འདོད་ན་ཏུན་ཧོང་ཡིག་ཆ་དང་། ཆོས་འབྱུང་མཁས་པའི་དགའ་སྟོན་སོགས་སུ་གཟིགས་དགོས། ལར་ནས་ལོ་རྒྱུས་དངོས་བྱུང་གི་བདེན་དཔང་སྲ་ཞིང་བརྟན་པ་ཞིག་འཚོལ་དགོས་ན་གཞི་འཛིན་བྱེད་ས་ཁུངས་ལྡན་ཡིག་ཆ་ཚོ་ལ་ཞིབ་ཏུ་བལྟས་ནས་ཆོས་ལུགས་དང་ལྟe་གྲུབ་གང་གི་འང་གཞན་དབང་དུ་མ་ཤོར་བར་ལོ་རྒྱུས་ཀྱི་བྱུང་རིམ་དངོས་ལ་བརྟགས་པར་བྱེད་དགོས་སོ་ཞེས་ཀྱང་བསྐུལ་ལོ། ། རྒྱལ་རབས་གསལ་བའི་མེ་ལོང་ལས། རྒྱལ་པོ་འདིའི་སྐབས་གསེར་དངུལ་ཟངས་ལྕགས་སོགས་བཏོན་ཅེས་བཤད་པ་ནི། སྔར་ཡོད་ནས་སོལ་བའི་མེས་བཞུས་པའི་འཕྲུལ་ལ་བརྟེན་ནས་འབེལ་དུ་བཏང་བ་ཡིན་སྲིད་ཀྱང་། སྔར་མེད་གསར་གཏོད་བྱས་པ་ནི་མིན་པར་སེམས་ཏེ། དེའི་གོང་ནས་ལྕགས་དང་མཚོན་ཆ་སོགས་གྲུབ་ཟིན་པའི་ཕྱིར། ཀོང་ཡུལ་ནས་ཡབ་ཀྱི་པུར་གདན་དྲངས་ཏེ་བང་སོ་བརྩིགས་པ་དང་དེ་ནས་བཟུང་སྤུར་རྒྱལ་རིམ་བྱོན་གྱི་བང་སོ་བརྩིགས་པའི་ལམ་སྲོལ་དར། ། རྒྱལ་པོ་འདིའི་མཛད་རྗེས་ཆེ་ཤོས་ནི་ཆུ་ལ་ཟམ་བཙུགས་པ། ཞིང་ལ་རྨོས་འདེབས་པ། ཕུ་ཆུ་ཡུར་དུ་འདྲེན་པ། ཞང་ཞུང་ནས་བོན་གྱི་དཔེ་མང་བསྒྱུར་བ་བཅས་ཡིན་ནོ། །
ལྕགས་ཀ་ཉེ་འགྲམ་སུ་ཏྲ་ཧྥ་རེ(sutfleh)ཡི༎ ཧྥ་ལུགས་ཟ་ཁང་རྒྱས་སྤྲས་གསོལ་སྟོན་རིགས༎ མུད་པའི་འཕྲང་ལམ་བཙན་གྱིས་བརྫངས་པའི་ཞོར༎ གཞིས་བྱེས་བོད་ཀྱི་ལས་དབང་སླར་ཡང་གླེང༌༎
སྨྲ་བའི་སྒོ་མཚོན་ཆ་ལྟ་བུའི་འབྲུ་འགྲེལ་ཅུང་ཟད་གསལ་བ་ཞེས་པ་འདི་ནི། ཁོ་བོས་ས་གླང་(སྤྱི་ལོ་༢༠༠༩) ལོར་ཝཱ་ཎཱའི་དགེ་འོས་སློབ་མའི་དགེ་རྒན་གདན་ཞུས་བྱུང་བ་དང་སྐབས་བསྟུན་ནས། ཟུར་དུ་བསྟན་བཅོས་འཛིན་གྲྭ་ལོ་རིམ་གསུམ་པ་ལ་བརྡ་སྤྲོད་པའི་གཞུང་འདི་ཉིད་སློབ་ཁྲིད་བྱས་པའི་སྐབས། ཉིན་རེ་བཞིན་ཟིན་བྲིས་སུ་བཏབ་ཁུལ་ཏེ། གཞི་རྩའི་ཆ་ནས་སློབ་ཐུན་དེའི་ནང་དུ་ཚར་བ་བྱས་པ་ཡིན། དེའི་ཕྱི་ལོ་ནས་ད་དུང་མུ་མཐུད་ལོ་རིམ་དེ་བར་སླེབས་པའི་སློབ་མ་ཚོར་བསྟར་ཆགས་སུ་འཁྲིད་ཁུལ་བྱས་པའི་སྐབས། དོན་གནད་མི་ཉུང་བ་ཞིག་ལ་གསལ་བཤད་མི་ནུས་པས། སྒྲ་ཀ་ཙན་དབྱངས་གསུམ་རྩ་འགྲེལ་དང་བཅས་པ། བོད་འགྱུར་བསྟན་བཅོས་ཁྲོད་ཀྱི་སྒྲ་རིག་པའི་ནང་འཁོད་པོ་ཏི་༼རེ༽། ༼ལེ༽༼ཤེ༽ གསུམ་དང་། སྣ་ཚོགས་ཁྲོད་ཀྱི་༼ཇོ༽བཅས་ལ་ཡོད་པ་ཀུན་ལྟ་ཀློག་ནན་པོའི་ལུགས་སུ་བྱས་པ་ཡིན། དེ་ལྟ་ནའང་རང་ཉིད་ལེགས་སྦྱར་སྐད་ཡིག་གཉིས་ཀ་ལ་སྐྱེས་སྦྱངས་གོམས་པའི་བག་ཆགས་མི་ལྡན་པས། བཀླགས་པ་ཙམ་གྱིས་དོན་སྙིང་ལྡན་དང་མཐའ་ཆོད་པ་ཞིག་ཡོང་ཐབས་མེད་སྟབས། རང་ཉིད་ཀྱི་ལས་དྲུང་སྐད་གཉིས་སྨྲ་བའི་ལོ་ཙཱ་བ་ཨཱ་ཙཱ་རྱ་ཟླ་བ་ལྷ་ས་དཔུང་རོགས་སུ་སྦྲེལ་ནས་བསྐྱར་ཞིབ་གཉིས་པ་དེ་བྱས་པ་ཡིན། ད་དུང་དོགས་པའི་ལྷག་མ་ཐག་གཅོད་མི་ནུས་པ་ཁག་གཅིག་ཟླ་བའི་བརྒྱུད་ནས་འཕགས་ཡུལ་གྱི་པནྜིཏ་ཆེན་པོ་ ཀེཨེན་མིཤྲ། केएन मिश्र རཱམ་པྲསཱད། राम प्रसाद བཱསུ་དེཝ་དྭེབི་དིवासुदेव द्वेविदि པཊབཱི་རཱམ་ཤཱབྷྲི། ཇགཏ་ནཱཐ ཨུཔཱདྷྱཱཡ། जगन्नाथ उपाध्यायདང་། ལྷག་དོན་གཙུག་ལག་རིག་པའི་བསྟི་གནས་འདི་ཉེ་བར་མཛེས་པའི་པཎྜི་ཏ་རཱམཤངྐར་ཏྲྀཔཱཋི། रामशङ्करतृपाठी ཀཱམེཤྭརནཱཐ་མི་ཤྲ། कामेश्वरनाथ मिश्र བཅས་ལ་བཅར་འདྲི་དང་། ལོ་ཙཱ་བའི་སྡེ་ཚན་ནང་བཞུགས་སྐད་ཡིག་གསུམ་བཞི་ལྡན་པའི་ལོ་ཙཱ་བ་ཆེན་མོ་བཻ་རོ་ཙ་ན་དང་སྐ་ཅོག་ཞང་གསུམ་ལྟ་བུའི་བརྡ་དང་སྐད་ཀྱི་མཁྱེན་པའི་ཡོན་ཏན་མངའ་བ་ལོ་ཙཱ་བ་ཆེན་པོ་བློ་བཟང་ནོར་བུ་དང་། ལོ་ཆེན་པདྨ་བསྟན་འཛིན། ལོ་ཆེན་བློ་བཟང་རྡོ་རྗེ་རབ་གླིང་སོགས་ལའང་དྲི་རྨེད་ཡང་ཡང་ཞུས་ཏེ་བསྐྱར་ཞིབ་གསུམ་པ་དེ་བྱས་པ་ཡིན། དེ་ལྟར་བསྐྱར་ཞིབ་ཡང་ཞིབ་ནན་པོའི་ལུགས་སུ་བྱས་པའི་དེབ་ཆུང་འདི་ཉིད་ཁོ་བོ་སྒྱུད་ལུག་གི་བག་ཆགས་འཐུག་པ་དང་། རྒྱལ་ཁབ་ཕྱི་ནང་གང་སར་འགྲོ་བསྐྱོད་ཀྱིས་དུས་འགྱངས་རིམ་པར་སོང་སྟེ། ༢༠༡༡ ལོར་དུས་ཐོག་ཞུ་དག་མ་ཚར་ནས་དཔེ་སྐྲུན་ཕྱིན་འགྱངས་སོང་བ་ཡང་། བསྐྱར་ཞིབ་གྱི་གོ་སྐབས་ལྷུག་པོར་ཐོབ་པའི་གྲོགས་སུ་གྱུར་པས་སྤུས་དག་ཁུངས་བཙན་གྱི་ཆ་ལག་ཅིག་ཏུ་གྱུར་པ་རེད་བསམས། ཕྲན་གྱིས་བྱས་པའི་འགྲེལ་བ་གསར་པ་འདིར་དམིགས་བསལ་དོ་སྣང་བཟོ་རིན་ཆོག་པ་ཁག་གཅིག་ཐེར་འདོན་ཞུ་ན། ཡི་གེ་བཤད་པའི་སྐབས་སྨྲ་སྒོ་དང་དཔང་ལོའི་ཚོགས་གསུམ་དབར་མི་མཐུན་པའི་བཤད་པ་དེ་རིགས། ཀ་ཙན་དབྱངས་གསུམ་དང་པཎི་ཎི་བཅས་དང་ཞིབ་བསྡུར་བྱས་ཡོད། གཉིས་པ་མིང་གི་སྐབས་སུ་བོད་རང་ལ་ཉེ་བར་མཁོ་བའི་མིང་གི་རྣམ་བཞག་ཟུར་གཅོད་ཀྱིས་བཀོད་ནས། ཞར་བྱུང་མིག་གི་སྦྱོར་བ་བཤད་པ་ལ་དོན་ཚན་ཉེར་ཅིག་ཕྱེས་ནས་དཔེར་བརྗོད་བཅས་པ་བཀོད་ཡོད། གསུམ་པ་ཚིག་སྡུད་སྐབས་གཞུང་བཤད་སྤྱིའི་ཟུར་ལ་བོད་སྐད་དང་མཐུན་པའི་ཚིག་སྡུད་བེད་སྤྱད་ཡོད་རིགས་ཀུན་ལ་མདོ་སྔགས་ཀྱི་གཞུང་ལུགས་དང་སྤྱི་ཚོགས་ཚོར་བའི་གནས་བབ་ཡན་ཆད་མཚོན་ཐུབ་པའི་དཔེར་བརྗོད་ཁ་གསལ་བྱས་ནས་བཀོད་ཡོད། བཞི་པ་ཚིག་ཕྲད་བཤད་པའི་སྐབས་ཚིག་ཕྲད་ཀྱི་འཇུག་པ་རེ་རེ་ནས་སྨྲ་སྒོ་དང་གནས་བརྒྱད་རྩ་འགྲེལ། ཕྱིས་ཀྱི་སུམ་རྟགས་གྲགས་ཆེ་ཕལ་བོ་ཆེ་དང་བསྡུར་ནས་ཧ་ཅང་ཞིབ་ཚག་ལ་ཁ་གསལ་བའི་སྒོ་ནས་དབྱེ་བ་དང་དཔེར་བརྗོད་བཀོད་ཡོད་ལ། འདི་ནི་ཕལ་ཆེར་ད་ཕན་སུས་ཀྱང་མ་བསྐྲུན་པའི་ཕྲད་ཀྱི་འཇུག་པའི་རྒྱས་འགྲེལ་མཁས་པའི་མཆོད་སྤྲིན་དམིགས་བསལ་བ་ཞིག་ཡིན་སྙམ་པའི་སྤོབས་པ་བྱེད་ཀྱི་ཡོད།
ཕོ་བྲང་བཞེངས་དགོས་དོན་ནི་གཅིག་ནས་རྒྱལ་པོ་རང་ཉིད་ཀྱི་སྒྲུབ་པ་མཛད་ཡུལ་དང་། གཉིས་ནས་བལ་བཟའ་ཁྲི་བཙུན་གྱིས་ལྷ་སའི་གཙུག་ལག་ཁང་བཞེངས་དགོངས་པའི་སྐབས་རྒྱ་བཟའ་ཀོང་ཇོས་སྤོར་ཐང་རྩིས་བསྐོར་བས། གཙུག་ལག་ཁང་བཞེངས་པའི་འོ་ཐང་མཚོ་དེར་སྲིན་མོའི་སྙིང་ཁྲག་ལྟ་བུ་ཡོད་པས་གེགས་སེལ་ཆེད། ས་བདག་གསེར་གྱི་རུས་སྦལ་དབྱིབས་ཕ་བོང་ཆེན་པོའི་སྟེང་ཕོ་བྲང་བཞེངས་ན་ལེགས་པས་རྩིག་རྨང་དུ་ཁྲོ་ཆུ་བཞུས་ནས་དགུ་བརྩེགས། ཕྱོགས་བཞིར་མི་འགྱུར་བའི་ལྕགས་ཐག་བཞིས་བརྟན་པར་བྱེད་ཅེས་འཁོད་ཡོད། རུས་སྦལ་ཕོ་མོ་གཉིས་ཀྱི་བར་ལ་རྒྱ་བཟའི་སྐུ་མཁར་བཞེངས། ཕ་བོང་ཁའི་དཀར་ཆག་ཏུའང་། རྒྱལ་པོ་སྲོང་བཙན་སྒམ་པོ་ཡབ་ཡུམ་རྣམས་ལོ་གསུམ་སྒྲུབ་པ་མཛད་པར་དམ་བཅས་ནས་བསྒྲུབས་པས། ཞག་གསུམ་ནས་འཕགས་མཆོག་རིགས་གསུམ་མགོན་པོ་ཅིག་ཅར་དུ་ཞལ་གཟིགས། གསུང་གི་འཁོར་ལོ་བསྩལ་བ་ནི་རྒྱལ་པོ་ཁྱོད་ཀྱི་ཡིད་ལ་འདོད་དོན་ཇི་ཉིད་ཡོད་པ་དེ་དག་ཐམས་ཅད་ཁོ་བོ་གསུམ་གྱི་མདུན་དུ་སྨོན་ལམ་གྱིས་དང་ཁོ་བོ་གསུམ་ཞིང་གི་མཐུ་དང་ལྡན་པས་འདོད་དོན་རྣམས་ཡིད་བཞིན་འགྲུབ་པར་འགྱུར་རོ་ཞེས་གསུང་གི་སྣང་བ་བྱིན་པ་བཞིན་དུ་སྨོན་ལམ་ཁྱད་པར་ཅན་བཏབ་པས་ཇི་བཞིན་གྲུབ། ཡི་དམ་གསུམ་པོ་རྡོ་ལ་ཐིམས་ནས་རྡོ་དེར་རང་བྱོན་དུ་ཕེབས། ཕྱིས་ལྷ་བཟོ་བས་གསལ་དུ་བཏང་། ད་ལྟ་རིགས་གསུམ་ལྷ་ཁང་དུ་བཞུགས་པ་དེ་རང་ཡིན། ད་དུང་རྡོ་སྐུ་རང་བྱོན་གྱི་སྤྱན་རས་གཟིགས་དང་བདེ་མཆོག་གི་སྤྱན་འབུར་ཚུགས་སུ་ཡོད་པ། ཚེས་བཅུ་ལྷ་ཁང་གི་ཕུག་པར་གནས་དེའི་སྒོ་སྲུང་ཡིན་ཟེར་བ་ལྷ་མོ་གཙོ་འཁོར་གསུམ་གྱི་རྡོ་སྐུ་རང་བྱོན་དང་། ཐོན་མི་ས་བྷོ་ཊས་རྒྱ་གར་གྱི་ཡི་གེར་དཔེ་བྱས་ཏེ་བོད་ཡིག་དབུ་ཅན་གྱི་ཡིག་དྲུག་མའི་ཡིག་ཕུད། རུལ་སྦལ་ཕོ་མོ་གཉིས་ཀྱི་ཕ་བོང་སོགས་སྐུ་གསུང་ཐུགས་རྟེན་མང་པོ་འཇལ་རྒྱུ་ཡོད་པ་དང་། གནས་དེར་ལྷ་ས་གཙུག་ལག་ཁང་མ་བཞེངས་སྔོན་གྱི་ལོ་རྒྱུས་ཡོད་པ་དང་བོད་རྗེ་སྲོང་བཙན་སྒམ་པོའི་སྒྲུབ་པ་མཛད་ཡུལ། བོད་ཀྱི་རྒྱལ་བློན་འབངས་གསུམ་གྱིས་ཐོན་མི་ས་བྷོ་ཊས་རྒྱ་གར་ནས་བསྣམས་ཕེབས་པའི་ཡི་གེ་དང་། སྒྲ་སྦྱོར་སོགས་སྦྱང་པ་གནང་ཡུལ་གྱི་གནས་ཁྱད་པར་ཅན་ཞིག་ཡིན།
གསུང་རྟེན་རྒྱལ་བའི་བཀའ་འགྱུར་ཆེན་མོ་ཆ་གྲངས། བསྟན་འགྱུར། རྙིང་བརྒྱུད། ཀློང་ཆེན། འཇིགས་གླིང། མཁྱེན་བརྩེ། མི་ཕམ། སི་ཏུ་ཆོས་འབྱུང་རྣམས་ཀྱི་བཀའ་འབུམ། མཛོད་ཆེན་རྣམ་ལྔ། ཏི་ཤྲཱི་རས་པའི་བཀའ་འབུམ། འབའ་རོམ་ཆོས་སྐོར་ཡོངས་རྫོགས། གཞན་ཡང་བཀའ་གསར་རྙིང་། རྩིས་དཀར་ནག གསོ་བ་རིགས་པའི་གཞུང་སོགས་གསུང་རྟེན་སྤོད་བརྒྱད་བརྒྱ་ལྷག་བཞུགས། ཐུགས་རྟེན་གསེར་ཟངས་ལས་གྲུབ་པའི་མཆོད་སྡོང་མི་ཚད་ལྷག་ཙམ་དང་། འགྲོ་མགོན་ཕག་གྲུའི་ཐུགས་དམ་གྱི་རྟེན་དུ་གྲགས་པ་བཀའ་གདམས་མཆོད་རྟེན་རྐང་གང་བཅས་བཞུགས་པ་སོགས་བསྟན་པ་ཡང་དར་སླར་གསོའི་སྐབས་འདིར་སྔར་ལས་བསྟན་པ་ཡར་ལྡན་གོང་འཕེལ་དུ་གྱུར་པའོ། །
རང་རེའི་རྒྱལ་རབས་རྣམས་སུ་གནམ་གྱི་ཁྲི་བདུན་དང་། སྟོད་ཀྱི་སྟེང་གཉིས། ས་ཡི་ལེགས་དྲུག རྒྱལ་པོ་ལྡེ་བརྒྱད། བར་གྱི་བཙན་ལྔ་། གཉན་བཞི། སྨད་ཀྱི་བཙན་དགུ་ལྷ་སྲས་དར་མ་བསྣན་པས་བཅུ་སྟེ། སྔ་ཕྱི་རྒྱལ་ཐོག་བཞི་བཅུ་ཞེ་གཉིས་ཀྱིས་མི་ལོ་བརྒྱད་བརྒྱ་ལྷག་བོད་འདི་དབང་བསྒྱུར་བྱས་པ་ཡིན་ཞིང་། དེ་དག་ལས་དང་པོ་གནམ་གྱི་ཁྲི་བདུན་ནི། ༡ གནམ་གྱི་ཁྲི་བདུན། དེ་ཡང་གནམ་གྱི་ཁྲི་བདུན་ནི། གཉའ་ཁྲི་བཙན་པོ། མུ་ཁྲི་བཙན་པོ། དིང་ཁྲི་བཙན་པོ། སོ་ཁྲི་བཙན་པོ། མེར་ཁྲི་བཙན་པོ། གདགས་ཁྲི་བཙན་པོ། སྲིབ་ཁྲི་བཙན་པོ་བཅས་ཡིན་ལ། ས་སྐྱ་གྲགས་པ་རྒྱལ་མཚན་སོགས་ལོ་རྒྱུས་སྨྲ་བ་འགའ་ཞིག་གི་བཤད་པ་ལྟར་ན། གཉའ་ཁྲི་བཙན་པོ་དེང་ཁྲི་བཙན་པོ་དང༌། ། མུ་ཁྲི་བཙན་པོ་སྲིབ་ཁྲི་བཙན་པོ་དང་། ། གདགས་ཁྲི་བཙན་པོ་ཁྲི་ཡེས་བཙན་པོ་དང༌།། གྲི་གུམ་བཙན་པོ་གནམ་གྱི་ཁྲི་བདུན་ཡིན། །ཞེས་དང་། ཆོས་འབྱུང་མེ་ཏོག་སྙིང་པོ་ལས། རྗེ་གཉའ་ཁྲི་བཙན་པོའི་སྲས། ། མུ་ཁྲི་བཙན་པོ་དེ་ཡི་སྲས། ། དེང་ཁྲི་བཙན་པོ་དེ་ཡི་སྲས། ། སོ་ཁྲི་བཙན་པོ་དེ་ཡི་སྲས། ། ཁྲི་ཡེས་བཙན་པོ་བྱ་བ་སྟེ། ། དེའི་སྲས་ཁྲི་ཡེར་བྱ་བ་ཡིན། ། དེ་ལ་གྲི་གུམ་བཙན་པོ་འཁྲུངས། ། དེ་ཚོ་གནམ་གྱི་ཁྲི་བདུན་ཡིན། ། ཞེས་པ་ལྟར། བོད་རྗེ་ཐོག་མ་གཉའ་ཁྲི་བཙན་པོ་དང་། དེའི་སྲས་མུ་ཁྲི་བཙན་པོ། དེའི་སྲས་དེང་ཁྲི་བཙན་པོ། དེའི་སྲས་སོ་ཁྲི་བཙན་པོ། དེའི་སྲས་གདགས་ཁྲི་བཙན་པོ། དེའི་སྲས་ཁྲི་དེང་བཙན་པོ། དེའི་སྲས་གྲི་གུམ་བཙན་པོ་སྟེ་བདུན་ལ་གནམ་གྱི་ཁྲི་བདུན་ཞེས་བྱ་ཞིང་། གོང་འོག་ལུང་གཉིས་ལས་འགའ་ཞིག་མིང་མི་འདྲ་བ་ཙམ་མ་གཏོགས་དོན་གཅིག་ཡིན་ནོ། །རྒྱལ་རབས་བདུན་པོ་འདི་དག་ལས་གྲི་གུམ་བཙན་པོ་མ་གཏོགས་པ་གཞན་རྣམས་གཤེགས་པའི་སྐབས་ནམ་མཁའ་ནས་གནམ་གྱི་རྨུ་ཐག་བསྲིངས་ཏེ་ནམ་མཁའ་ལ་འགྲོ་བར་བཤད་ནས་སྐུ་སྤུར་མཐོང་རྒྱུ་མ་བྱུང་བས་གནམ་གྱི་ཁྲི་བདུན་ཞེས་གྲགས་པ་ཡིན་ནོ། །ཞེས་ཆབ་སྤེལ་བ་སོགས་ཕྱིས་ཀྱི་ལོ་རྒྱུས་སྨྲ་བའི་མཁས་པ་ཚོས་ཡིག་ཆ་དུ་མའི་ཁུངས་བགྲངས་ནས་བཤད་ཚུལ་འདི་ཉིད་རྩ་འཛིན་བྱས་ཏེ་གནམ་གྱི་ཁྲི་བདུན་དང་ས་ཡི་ལེགས་དྲུག་ཅེས་བགྲངས་འདུག །འདིར་བཤད་ཚུལ་ཅུང་ཟད་གྲགས་ཆེ་བའི་ལུགས་སུ་བྱས་ནས་འཆད་ན། བོད་རྗེ་དང་པོ་གཉའ་ཁྲི་བཙན་པོ། འདིར་རང་རེའི་རྒྱལ་རབས་རིམ་བྱུང་གི་ཐོག་མའི་མེས་པོ་གཉའ་ཁྲི་བཙན་པོ་མི་རྒྱུད་གང་ལས་ཆད་པའི་སྐོར་ཅུང་ཟད་དཔྱད་པར་འདོད་དེ། དེ་ཡང་བོན་གྱི་ལོ་རྒྱུས་སྨྲ་བ་ཚོས་གཉའ་ཁྲི་བཙན་པོའི་ཐོག་མའི་འབྱུང་ཁུངས་ནི་གནམ་རིམ་པ་བཅུ་གསུམ་གྱི་གོང་ནས་མི་ཡུལ་དུ་བབ་པར་བཤད་ཅིང་། ཤུཀྱའི་ཆོས་ལུགས་སྨྲ་བ་ཁ་ཅིག་གིས་ཀོ་ས་ལའི་རྒྱལ་པོ་གསལ་རྒྱལ་གྱི་བུ་སྔ་ཚིགས་ཡིན་ཟེར། ཁ་ཅིག་གཟུགས་ཅན་སྙིང་པོའི་སྲས་ཆུང་བ་སྟོབས་ཆུང་གི་སྲས་སྔ་ཚིགས་ཡིན་ཟེར། ཁ་ཅིག་འཆར་བྱེད་ཀྱི་བུ་ཡིན་ཟེར་བ་དང་། རྒྱ་ནག་གི་ལོ་རྒྱུས་སྨྲ་བ་ཁ་ཅིག་གིས་འཇང་གི་རིགས་ལས་ཆད་པ་ཡིན་ཟེར། གོང་གསལ་བཤད་པ་དེ་དག་ནི། རང་རང་གི་ཆོས་ལུགས་དང་ལྟ་གྲུབ་ཅིག་རྨང་གཞིར་བཞག་ནས་དེ་དང་ཉེ་ཕྱོགས་སྒྲུབ་གང་ཐུབ་བྱས་པ་མ་གཏོགས། དོན་དངོས་དང་མཐུན་པའི་ལོ་རྒྱུས་ཀྱི་རྐང་འཛིན་བྱེད་ས་ཤིན་ཏུ་དཀའ་བར་སྙམ། དེ་ཡང་བོན་གྱིས་ནམ་མཁའ་ལྷར་བརྩིས་ཏེ་གཉའ་ཁྲི་ལྷ་ལས་བྱུང་བར་སྒྲུབ་འདོད་པ་དང་། བ}[༨་ཚོས་ནང་ཆོས་ཀྱི་ཁུངས་རྒྱ་གར་དུ་ཐུག་པས་གཉའ་ཁྲི་ཡང་མི་རྒྱུད་རྒྱ་གར་བར་སྒྲུབ་གང་ཐུབ་བྱས་པ་ལས། དོན་དངོས་ཀྱི་ལོ་རྒྱུས་དང་མི་རིགས་རང་གི་གཟི་བརྗིད་ཀྱི་ཆེ་བ་འདོན་ཐབས་གང་ཡང་བྱས་མེད་པས། དེ་དག་ལོ་རྒྱུས་དང་མཐུན་པའི་འགྲེལ་བཤད་འཐུས་ཚང་ཞིག་ཡིན་ཞེས་བཤད་པར་མི་སྤོབས་ཏེ། གོང་གི་རྒྱ་གར་གྱི་རྒྱལ་བུ་དེ་དག་གི་ཡབ་རྣམས་སྟོན་པ་ཤུཀྱ་ཐུབ་པ་དང་དུས་ཐོག་མཉམ་པར་མ་ཟད། སྟོན་པ་བདེ་བར་མ་གཤེགས་པའི་སྔོན་ནས་གཤེགས་ཟིན་ཅིང་། གཉའ་ཁྲི་ནི་སྟོན་པའི་འདས་ལོ་ཤིན་ཏུ་ཉུང་བའི་ལུགས་ཉན་ཐོས་སྡེ་བའི་འདོད་པ་ལྟར་རྩིས་ནའང་མི་ལོ་བཞི་བརྒྱ་ལྷག་གིས་ཆད་པས་རྒྱལ་པོ་དེ་དག་གི་བུ་རྣམས་མི་ཚེ་རིང་པོ་དེ་འདྲ་སྡོད་པར་སུ་ཞིག་གིས་ཡིད་ཆེས་བྱེད་ནུས། རྒྱུ་མཚན་འདི་དང་འདི་ལས་གཞན་པ་འགའ་ཞིག་གི་སྒོ་ནས་དཔའ་བོ་གཙུག་ཕྲེང་པས་ཀྱང་འདོད་ཚུལ་དེ་དག་ལ་དགག་པར་གནང་འདུག་པ་ནི་རྒྱུ་མཚན་དང་ལྡན་པའི་དགག་པ་ཞིག་ཡིན་ནོ། ། གཉའ་ཁྲི་འཇང་གི་མི་རྒྱུད་དུ་འདོད་པ་དག་གི་ལོ་རྒྱུས་ཀྱི་གཞི་འཛིན་བྱེད་ས་ནི། ཐང་ཧྲུའུ་རྙིང་མ་ཡིན་ཞིང་། དེའི་ནང་དུ་ཐུ་བྷད་ཅེས་པ་ནི་ཁྲང་ཨན་ནུབ་ཕྱོགས་ཀྱི་ལེ་དབར་བརྒྱད་སྟོང་གི་སར་མཆིས་ཤིང་། མ་གཞི་ས་ཆ་དེ་ནི་ཧན་རྒྱལ་རབས་ཀྱི་དུས་སུ་འཇང་ནུབ་མའི་མངའ་རིས་ཡིན་པ་དང་། དེའི་རིགས་རྒྱུད་དང་ཚོ་པ་དག་གི་འབྱུང་ཁུངས་ནི་མ་ངེས་ཀྱང་། ཁ་ཅིག་གིས་ལན་ནན་ལེང་གི་ཐུའུ་རྒྱཔྲ་ལི་ལོའུ་ཀུའུ་ཞེས་པའི་རྒྱུད་པ་ཡིན་ཟེར། ལི་ལེའུ་ཀུའུ་ལ་སྲས་གཅིག་བྱུང་བར་འཕན་མྱི་ཟེར་ཞེས་བྱ། དེ་དག་མཉམ་དུ་གུད་ནས་འཁོར་ལྷག་མ་རྣམས་འཁྲིད་དེ་ནུབ་ཕྱོགས་སུ་བྲོས། རྨ་ཆུ་བརྒལ། རི་བོ་ཅི་ཧྲི་རྒྱུད་འཇང་གི་ས་ཆ་ལ་རྒྱལ་ཁབ་ཅིག་བཙུགས་པ་དང་། འཕན་མྱི་དེ་རང་བཞིན་བཟང་བས་འཇང་པ་རྣམས་ཀྱིས་བཀུར་ཞིང་འབངས་སུ་གྱུར་པ་དང། དེ་ནས་འཕན་མྱི་རང་གི་རུས་སྤུར་རྒྱལ་བྱས་ཤིང་རྒྱལ་ཁབ་ཀྱི་མིང་ཐུ་རྒྱཔྲ་རྒྱཔྲ་་བྱ་བར་བཏགས། ཕྱིས་ཐུ་རྒྱཔྲ་་ཞེས་པ་སྒྲ་འགྱུར་ཏེ་ཐུ་བྷད་དུ་ཆགས་སོ། ཞེས་པ་འདི་ཉིད་ཡིན། ཡང་རྒྱ་ནག་གི་ལོ་རྒྱུས་ཚད་ལྡན་གཞན་དང་གཞན་དུ་འཕན་མྱི་འཁོར་བཅས་འཇང་གི་ཡུལ་དུ་བྲོས་པ་ནི་སྤྱི་ལོ་(༤༡༤) དུས་རབས་ལྔ་པའི་དུས་འགོར་ཡིན་ཞིང་། གཉའ་ཁྲི་བྱོན་ལོ་ཉུང་མཐའི་འདོད་པ་ལྟར་བཀོད་ནའང་སྤྱི་ལོ་མ་ཚུགས་གོང་གི་སྔོན་༡༢༧ ནས་ཡིན་པས་དེ་གཉིས་བར་མི་ལོ་ཧྲིལ་པོ་ལྔ་བརྒྱ་ལྷག་གིས་ཁྱད་པར་ཡོད་སྟབས། གཉའ་ཁྲི་འཕན་མྱི་དང་གཅིག་ཏུ་སྒྲུབ་པ་ནི་ཁྱིའི་ཡ་མགལ་དང་སེང་གེའི་མ་མགལ་གཉིས་ཨུ་ཚུགས་ཀྱིས་སྦྱོར་བ་ཙམ་ལས་དངོས་ཡོད་ཀྱི་ལོ་རྒྱུས་དང་དངོས་སུ་འགལ་བ་ཡིན་ནོ། ། འོ་ན་གཉའ་ཁྲི་བཙན་པོ་མི་རྒྱུད་གང་ལས་བྱུང་བ་ཡིན་ཞེ་ན། གཉའ་ཁྲི་བཙན་པོ་ནི་བོད་རང་གི་བརྒྱུད་ནས་ཆད་པའི་བོད་པ་གཙང་མ་གཙང་རྐྱང་ཞིག་ཡིན་ཞེས་སྨྲ་བར་བྱེད་དེ། འདི་ནི་དོན་དངོས་དང་འབྲེལ་བའི་ལོ་རྒྱུས་ཀྱི་གཞི་འཛིན་ས་རི་བོ་ལས་དཔངས་མཐོ་ཞིང་ཆུ་བོ་ལས་རྒྱུན་རིང་བ་ཞིག་ཡིན་ཏེ། འདིར་ཁ་གསལ་དོན་ཟབ་པའི་ཁུངས་ལུང་སྙིང་བསྡུས་འགའ་ཞིག་འགོད་པར་སྤྲོ་སྟེ། འབེལ་གཏམ་ལུང་གི་སྙིང་པོར་ཏུང་ཧོང་ལས་ཐོན་པའི་བོད་ཀྱི་གནའ་རབས་ཡིག་ཆ་དྲངས་པ་ལས། ཡུལ་དང་མཁར་དུ་བཅས་པའང། སོ་སོ་བོན་བཞི་ལས། སྤུར་རྒྱལ་བོན་གྱི་བཙན་པོ་ལྡེའུ་རྒྱལ་པོ་བོད་རྒྱལ་བྱུང་སྟེ། ལ་ལ་ནི་གཅེར་ནས་ནི་རྒྱལ་ཕྲན་བཅུ་གཉིས་ལ་གཏོགས་ཤེས་ཀྱང་མཆི། མི་གཏོགས་ཤེས་ཀྱང་མཆི། ཞེས་གསལ་བ་འདིས་གཉའ་ཁྲི་བཙན་པོ་སོ་སོ་བོན་བཞི་ལས་བྱུང་བ་ཐག་བཅད་འདུག་ཅིང༌། རྒྱལ་ཕྲན་བཅུ་གཉིས་ཀྱི་ཁུངས་སུ་གཏོགས་མིན་ཇི་ལྟར་ཡང་བོད་མི་བཀྲུས་ན་མི་དག་པ་ཞིག་ཡིན་པ་གསལ་བཤད་བྱས་ཡོད་ལ། རྒྱལ་ཕྲན་བཅུ་གཉིས་ཀྱི་ཁོངས་སུ་མ་གཏོགས་པའི་དབང་དུ་བཏང་ནའང་བོད་པ་མ་ཡིན་པར་མི་འགྱུར་ཏེ་ད་དུང་སིལ་མ་བཞི་བཅུ་སོགས་ཀྱི་ཁོངས་སུ་གཏོགས་མི་ཆོག་པའི་རྒྱུ་མཚན་མེད་པས་སོ། ། ད་དུང་ལོ་རྒྱུས་དེ་བས་ཁ་གསལ་བ་ཞིག་ལ། ལྡེའུ་ཆོས་འབྱུང་ལས། ཡུལ་སྤུ་བོའི་ཡུལ་ནས་སྤུའི་མི་མོ་བཙུན་བྱ་བའི་རུམ་ནས་ཐེ་རང་སྤུན་དགུ་སྐྱེས་པའི་ཆུང་བདག་ཐེ་རང་མ་སྙ་ཨུ་བེ་ར་བྱ་བ། ལྕེས་གདོང་གི་དཀྱིལ་འཁོར་ཁེབས་པ། ཕྱག་སོར་དྲ་བས་འབྲེལ་བ། ཤིན་ཏུ་གདུག་རྩུབ་དང་ནུས་མཐུ་ཆེ་བ་ཞིག་བྱུང་བས། འདི་ཐུ་དྲགས་བཤུགས་སྤྱུགས་དགོས་ཟེར་ནས་སྤུ་བོའི་ཡུལ་གྱི་བན་བོན་ནུས་མཐུ་ཅན་རྣམས་ཀྱིས་ཐེ་རང་སྐྱས་འདེབས་བྱས་ནས། བོད་དུ་བཤུགས་པ་ལ་དེར་བོད་ཀྱི་མི་རྗེ་འཚོལ་བ་དང་ཕྲད་ནས། ཁྱོད་ཅི་འདྲ་ཡིན། ཞེས་པས། ང་སྤུ་བོའི་ཡུལ་གྱི་མི་ཞིག་ཡིན། ཟེར་བས། འོ་ན་ཕྱག་སོར་དང་ལྕེ་ངོ་མཚར་ཆེ་བ་ཞིག་འདུག་པ་ཁྱོད་ལ་ནུས་མཐུ་འདྲ་བ་ཅི་ཡོད། བྱས་པས། ཁོ་ན་རེ་ནུས་མཐུ་དང་རྫུ་འཕྲུལ་ཆེ་དྲགས་ནས་བཤུགས་པ་ཡིན་ཟེར། འོ་ན་ངེད་ཀྱི་རྗེར་བཅོལ་ལོ་བྱས་ནས་གཉའ་བའི་ཁྲི་ལ་བླངས། འདི་རྗེ་གཉའ་ཁྲི་བཙན་པོ་ཡིན་བྱས་ནས་རྗེ་བཅོལ་བའི་ལོ་རྒྱུས་གདའ་སྟེ། དེ་ནི་རྗེའི་རྔན་ནམ་འཚང་ལགས་སོ། །ཞེས་དང་། ལྕང་གླང་པ་རོལ་བའི་རྡོ་རྗེས་མཛད་པའི་ཡུམ་བུ་བླ་སྒང་གི་དཀར་ཆག་ལས། སྔར་སྤུ་བོའི་ཡུལ་ན། བྱ་མོ་བཙུན་བྱ་བའི་མངལ་ནས་ཐེ་རང་སྤུན་དགུ་སྐྱེས་པའི་ཆུང་མཐར་ཨུ་བེ་ར་བྱ་བ། བཞིན་གྱི་དཀྱིལ་འཁོར་ལེགས་པ། ཕྱག་སོར་དྲ་བས་འབྲེལ་བ། ཤིན་ཏུ་མཐུ་ཆེ་བས་ཡུལ་མི་ཀུན་ཀྱིས་སྤྱུགས་ཏེ་བོད་དུ་བྱོན་པའི་ཚེ། བོད་རྣམས་རྗེ་བོ་འཚོལ་བ་དང་བྱང་ལམ་གཡའ་ལེ་གོང་དུ་ཕྲད་པས། ཁྱོད་སུ་ཡིན་གང་ནས་འོངས་དྲིས་པས། ང་སྤུ་བོའི་ཡུལ་ནས་འོང་། ད་བོད་དུ་འགྲོ་བྱས་པས། འོ་ན་ཁྱོད་ལ་ནུས་པ་ཅི་ཡོད་ཟེར། དེ་ན་རེ། ང་ནུས་མཐུ་ཆེ་བས་ཡུལ་མི་ཀུན་གྱིས་སྤྱུགས་པ་ཡིན་ཟེར། འོ་ན་ཁྱོད་ཀྱིས་བོད་ཀྱི་རྗེ་ཨེ་ནུས་བྱས་པས། ཁྱོད་རང་རྣམས་ཀྱི་གཉའ་བར་ཁྲི་ལ་བཏེག་ཅིག་དང་མཐུ་སྟོབས་རྫུ་འཕྲུལ་བདེན་མིན་ལྟ་ཟེར་བ་དང་། དེར་ཇི་ལྟར་གསུང་པ་བཞིན་གཉའ་བར་བཏེགས་ནས་རྗེ་རུ་ཁུར་བས་མཚན་ཡང་གཉའ་ཁྲི་བཙན་པོར་ཐོགས། ཞེས་དང་། གཉའ་ཁྲི་སྤུ་བོ་ཡུལ་ནས་ལྷོ་ཁ་བཙན་ཐང་སྒོ་བཞི་བར་དུ་རིམ་པར་བྱོན་པའི་སྐོར་ལྡེའུ་ཆོས་འབྱུང་དུ། དེ་ནས་བླ་འབྲམ་གྱང་མདོར་གཤེགས།། དེ་ནས་དགས་ཡོན་མཁར་དུ་གཤེགས།། དེ་ནས་ང་ལ་གཡའ་མ་གོང་དུ་གཤེགས།། དེ་ནས་དག་(དྭགས་) ཡུལ་ཤིང་ནག་(ནགས་)ཏུ་གཤེཊ།། དེ་ནས་ལྷ་ལུང་སྟག་པར་གཤེགས། ། དེ་ནས་ཡར་ཁྱིམ་སོག་ཀར་གཤེགས། ། དེ་ནས་ཙན་(བཙན་) དང་སྒོ་བཞིར་གཤེགས། །ཞེས་གསལ་ཞིང་། གོང་གསལ་ཡིག་རྙིང་དེ་དག་གི་འབྲུ་འགྲེལ་སྙིང་བསྡུས་སུ་བཀོད་ན། བོད་ཀྱི་རྒྱལ་རབས་དང་པོ་གཉའ་ཁྲི་བཙན་པོ་ནི། སྤུ་བོ་སྟེེ་དུས་ཕྱིས་སྒྲ་ཟུར་ཉམས་ནས་སྤོ་བོ་ཞེས་འབོད་པ་དེང་སང་གི་ཀོང་པོ་ཉིང་ཁྲི་སྤོ་མེས་རྫོང་ནས་ཡིན་པ་བྱ་མོ་བཙུན་བྱ་བའི་བུད་མེད་དེར་བུ་དགུ་སྐྱེས་པའི་ཆུང་ཤོས་དེ་ཡིན་ཞིང་། མིང་ལ་ཐེ་རང་ཨུ་བེ་ར་ཞེས་བཏགས། འདི་ཐེ་རང་ཞེས་པ་ནི་སྤྱོད་པ་འཚུབས་པས་བཏགས་པ་ཙམ་ལས་དངོས་མེད་ལྷ་འདྲེ་ལྟ་བུར་མཚོན་པ་མིན་ནོ། །ཕྲུ་གུ་དེ་ཆུང་དུས་ནས་གཟུགས་དང་སྙིང་སྟོབས་ཆེ་བ། སྐྱེ་བོ་གཞན་དང་མི་འདྲ་བར་ལྕེ་རིང་ཞིང་མིག་ལྤགས་གྱེན་དུ་འདེགས་པ་སོགས། ཡུལ་མི་ཚོའི་བློ་དང་མི་འཚམས་པ་མཐུ་དང་རྫུ་འཕྲུལ་ནུས་པ་ཆེ་བ་སོགས། ཁོར་ཡུག་དེའི་སྤྱི་ཚོགས་འཚོ་བའི་ཁྲོད་རྒྱུན་ལྡན་གྱི་འབངས་མི་ཚོ་ལས་རང་བཞིན་གྱིས་འབུར་དུ་ཐོན་པ་དང་། སྤྱོད་པ་འཚུབས་པ་བཅས་ལ་བརྟེན་ནས་ཐེ་རང་ཞེས་པའི་མིང་བཏགས། ལྷག་པར་ཀོང་ཡུལ་དབང་བསྒྱུར་བྱེད་མཁན་རྗེ་དཔོན་ཚོས་ཨུ་བེ་རའི་མཐུ་སྟོབས་ནུས་ཤུགས་དང་། ཀུན་སྤྱོད་རྣམ་འགྱུར། ཁྱིམ་གྱི་བུ་སྤུན་མང་བ་བཅས་ལ་བརྟེན་ནས་ཀོང་ཡུལ་གྱི་རྗེ་བོའི་གོ་གནས་འཕྲོག་རྒྱུའི་དོགས་འཆར་དང་། དེ་ཉིད་སྔོན་འགོག་གི་ཆེད་དུ་ཨུ་བེ་རའི་ལྕེ་དང་མིག་ལྤགས་ལ་རྟེན་འབྲེལ་ཉེས་པའི་འགྲེལ་བཤད་འདྲ་མིན་བྱས་ཏེ། དམངས་ཁྲོད་དུ་གྲགས་པ་ངན་པས་ཁྱབ་ཐབས་བྱས་པ་དང་། ཀུན་སྤྱོད་འཚུབས་པས་ཀྱང་ཡུལ་མི་རྣམས་རང་བཞིན་གྱིས་མི་དགའ་བར་གྱུར་བ་བཅས་ལ་གོ་སྐབས་བཟུང་སྟེ་ཀོང་ཡུལ་ནས་རྒྱངས་འབུད་བྱས། དེ་ནས་ཁོང་བླ་འབྲུམ་གྱང་དོར་རམ་ལྷ་རི་གྱང་དོར་ཏེ། ད་ལྟའི་ཉིང་ཁྲི་རྫོང་ཁོངས་ལྟག་རྩེ་ས་ཁུལ། སྟོན་པ་གཤེན་རབ་ཀྱི་གནས་ཆེར་གྲགས་པའི་ཀོང་པོ་བོན་རི་ལ་བྱོན། དེ་ནས་ང་ལ་གཡའ་མོ་གོང་ངམ་བྱང་ལམ་གཡའ་ལེ་གོང་སྟེ་དེང་སང་ཀོང་པོ་ང་ལ་ཞེས་བཏགས་པ་དེར་གཤེགས། དེ་བཞིན་རིམ་གྱིས་དྭགས་པོ་དང་། ལྷོ་བྲག ལྷ་ལུང་། ཡར་ཁྱིམ་སོགས་ཀ་སྟེ་ཡར་ལུང་བརྒྱུད་ནས་བཙན་དང་སྒོ་བཞིར་བྱོན་པ་དང། དེར་བོད་རྒྱལ་ཕྲན་ཕན་ཚུན་གཅིག་འོག་གཅིག་མི་འདུ་བར་ཡང་ཡང་འཁྲུག་ཅིང་འགྱེད་པའི་སྐབས་འཁེལ་ཞིང་། ཐོག་མར་བོད་ཀྱི་མི་འགའ་ཞིག་དང་ཐུག་པས་དེ་དག་གིས་ཁྱོད་སུ་ཡིན། གང་ནས་འོངས། མཐུ་དང་ནུས་པ་ཇི་ཙམ་ཡོད་པ་སོགས་དྲིས་པའི་ལན་དུ། ཨུ་བེ་ར་ཟེར་བ་ཡིན། ཡུལ་སྤུ་བོ་ནས་འོང་། མཐུ་དང་ནུས་པ་ཆེ་དྲགས་པས་མི་ཡུལ་སྤྱུགས་པ་ཡིན་ཚུལ་རྣམས་བཤད་པས། དེ་དག་གིས་ཨུ་བེ་རའི་ལུས་ཀྱི་རྣམ་འགྱུར་དག་མཐོང་ཞིང་མཐུ་དང་ནུས་པ་ཆེ་བའི་གཏམ་ཐོས་པ་ལས་རྒྱལ་ཕྲན་ཕན་ཚུན་གཡུལ་འགྱེད་པ་ལ་མེད་ཐབས་མེད་པར་ཤེས་ཏེ། ཁྱེད་ངེད་ཀྱི་རྗེ་བོ་ཨེ་བྱེད་ང་ཚོའི་དགྲ་སྡེ་རྣམས་ཕམ་པར་ནུས་སམ་དྲིས། དེས་ཁྱོད་ཚོས་གཉའ་བར་ཁྲི་བྱས་ནས་ང་དྲངས་ན། ངས་རྗེ་བོ་བྱེད་ཅིང་རྒོལ་བའི་ཁྱུ་རྣམས་འཇོམས་པར་ནུས་ཟེར་བ་བཞིན་གཉའ་བར་ཁྲི་བཅས་ཏེ་གདན་དྲངས་པ་དང་། དུས་ཕྱིས་རྒྱལ་ཕྲན་སིལ་མ་བཅུ་གཉིས་པོ་ཡོངས་རྫོགས་དྲག་པོའི་དཔུང་ཤུགས་ཀྱིས་དབང་བསྒྱུར་བྱས་པས་མིང་ཡང་སྤུ་རྒྱལ་གཉའ་ཁྲི་བཙན་པོ་ཞེས་བཏགས་པ་ཡིན་ནོ། ། འདི་རང་རེའི་ལོ་རྒྱུས་ཕལ་པོ་ཆེར་གཉའ་ཁྲི་གང་ནས་འོངས་པ་དྲིས་སྐབས། བོད་སྐད་མི་ཤེས་པས་གནམ་ལ་མཛུབ་མོ་འཛུགས་པས་གནམ་ནས་འོང་བར་བསམ་ཏེ། བོན་ཤེས་པ་ཅན་བཅུ་གཉིས་ཀྱིས་གཉའ་བར་ཁྲི་བྱས་ཏེ་དྲངས་པར་བཤད་པ་དང་། བོན་གྱི་ལོ་རྒྱུས་རྣམས་སུ་གནམ་རིམ་པ་བཅུ་གསུམ་གྱི་གོང་ནས་རྨུ་ཐག་ལ་འཇུས་ནས་འོང་པ་བཤད་པ་སོགས། ཡར་ཐོག་བསྐལ་བའི་དུས་སུ་ལོ་རྒྱུས་དངོས་བྱུང་ལ་དཔྱོད་པའི་རྣམ་གཞག་ཚན་རིག་དང་མཐུན་པ་ཞིག་མ་བྱུང་བས། ཆོས་ལུགས་ཀྱི་ལྟ་གྲུབ་ཅིག་ངོ་སྲུང་བའི་གཏམ་ཡིན་པར་ཤེས་སླ་བས་དགག་སྒྲུབ་ཀྱི་སྤྲོས་པ་བྱེད་པར་མི་འདོད་དོ། །རང་རེའི་བཙན་པོ་གོང་མ་རྣམས་ལ་སྤུ་རྒྱལ་དང་སྤུར་རྒྱལ་ཞེས་འབོད་པའང་ཐོག་མའི་འཁྲུངས་ཡུལ་གྱི་མིང་ཟུར་དེ་རུས་མིང་གི་ཚུལ་དུ་སྤྱོད་པ་ཡིན་ཞིང་། སྤུ་ཞེས་པ་དེ་དུས་ཕྱིས་སྒྲ་ཟུར་ཉམས་ནས་སྤོ་ཞེས་ཐོགས་པ་ཡིན་ཞེས་ཁུངས་ལྡན་ལོ་རྒྱུས་རྣམས་སུ་གསལ་བར་ལྟར་འདོད། སྤྱིར་རྒྱལ་པོ་འདིའི་མཚན་ལ། འོ་ལྡེ་སྤུ་རྒྱལ་དང་། འོ་དེ་སྤུར་རྒྱལ། ཁྲི་བཙན་པོ་འོ་ལྡེ། ཨུ་བེ་ར། ལྡེ་སྲས་བྱ་ཙམ། གཉའ་ཁྲི་བཙན་པོ་བཏགས་པ་སོགས་ལྷ་སའི་རྡོ་རིང་དང་། རྒྱལ་པོའི་བཀའ་ཐང་། དེབ་སྔོན། ཡུམ་བུ་བླ་སྒང་གི་དཀར་ཆག །སྲིད་པ་རྒྱུད་ཀྱི་ཁ་བྱང་ཆེན་མོ་སོགས་ལོ་རྒྱུས་ཡིག་ཆ་ཁུངས་ལྡན་མང་པོར་གསལ་བ་དེ་དག་གང་ཟག་གཅིག་གི་མིང་ཡིན་པ་ཤེས་དགོས། ། རྒྱལ་པོ་འདིས་བཞག་པའི་བྱས་རྗེས་ནི། གཅིག་གྱུར་གྱི་བོད་རྒྱལ་ཁབ་འདི་ཐོག་མར་ཚུགས་པ་དང་། ནང་གི་ཚིས་སྦྱར་བ། ཕྱི་ཡི་དགྲ་བཏུལ་བ་བཅས་ཡིན་ལ། དེ་དག་གི་རྣམ་གཞག་རྒྱས་པ་ནི་ཏུན་ཧོང་ཡིག་ཆ་ལས་ཤིན་ཏུ་གསལ་ཞིང་འདིར་ཡང་ག་ོབདེར་བྱས་ཏེ་བཀོད་པར་འདོད་མོད་མངས་སུ་དོགས་ནས་མ་བྲིས་ཤིང་། ཤེས་པར་འདོད་ན་ཏུན་ཧོང་ཡིག་ཆ་དང་། དེབ་ཐེར་གཡུ་ཕྲེང་། དཔྱིད་ཀྱི་རྒྱལ་མོའི་མཆན་འགྲེལ་སོགས་ལ་གཟིགས་དགོས། ། གནམ་གྱི་ཁྲི་གཉིས་པ་ནས་བདུན་པའི་བར་གྱི་མཚན་རྣམས་ཀྱང་བཙན་པོ་རང་རང་གི་ཡུམ་གྱི་མཚན་ཟུར་སྦྲེལ་ནས་བཏགས་པ་ཡིན་ཏེ། གནམ་མུག་མུག ས་དིང་དིང་། སོ་ཐམ་ཐམ། དོག་མེར་མེར། གདགས་ཁྲི་ལྷ་མོ་དཀར་པོ། སྲིབ་ཀྱི་ལྷ་མོ་སྔོན་མོ་ལ་སོགས་པའི་ཡུམ་རྣམས་ཀྱི་མཚན་ཟུར་དང་སྦྲེལ་ནས། མུ་ཁྲི་བཙན་པོ། དེང་ཁྲི་བཙན་པོ། སོ་ཁྲི་བཙན་པོ། མེར་ཁྲི་བཙན་པོ། གདགས་ཁྲི་བཙན་པོ། སྲིབ་ཁྲི་གཙན་པོ་ཞེས་འདོགས་པ་ལས་ཤེས་ནུས་ཤིང་རྒྱལ་པོ་དེ་དག་གི་ལོ་རྒྱུས་མདོར་བསྡུས་རེ་འཆད་ན།
ཐི་བ་རིགས་ནི་ཧྥེ་གླིང་ཁྱབ་ཁུང་མང་བ་དང་། རིགས་ཁ་ཤས་ཨེ་ཤི་ཡ་གླིང་གི་ལྷོ་ཕྱོགས་སུ་གནས་པ་ཡང་ཡོད། ཐི་བ་སྐྱ་བོ་དེ་སྔོན་ལ་ཨེ་ཤི་ཡ་གླིང་དང་ཡོ་རབ་གླིང་གི་ཚ་དྲོད་སྙོམ་པའི་ས་ཁུལ་དུ་འཚོ་བ་དང་། ཡོ་རང་གླིང་གི་ཤར་ལྷོ་མཚམས་ནས་འཇར་པན་བར་གྱི་ས་ཁུལ་དུ་ཁྱབ་ཁུང་ཡོད། ཡིན་ན་ཡང་ཉེ་བའི་རིང་རང་མོལ་གྱིས་ཡོ་རབ་གླིང་གི་ས་ཆ་གཞན་དག་ཁག་ལ་ཁྱབ་ཡོད་པ་རེད། ༡༩༦༠ལོར་དབྱིན་ཇི་ལ་སླེབས་པ་དང་མི་འགོར་བར་ཨེའ་ལན་ལ་སླེབས་ཡོད་པ་རེད། ༡༩༩༩ལོར་ཨ་རིའི་རྔ་སྡེ་༢༢ཙམ་ལ་ཐི་བ་སྐྱ་བོ་མཐོང་རྒྱུ་ཡོད་པ་དང་ད་དུང་འཚོ་གནས་ཀྱི་ཁྱབ་ཁུང་ཆེ་རུ་འགྲོ་བཞིན་ཡོད་པ་རེད།
སྐབས་དེའི་རྒྱ་གར་དབྱིན་གཞུང་སྐུ་ཚབ་ལོར་ཌི་ཀར་ཛོན་ (LordCurzon)གྱིས་ ༡༨༩༩ ནས་ ༡༩༠༥ བར་རྒྱ་ནག་མན་ཇུ་གོང་མ་བརྒྱུད་དེ་བོད་གཞུང་ལ་བཀའ་མོལ་ཞུས་པ་དོན་འབྲས་གང་ཡང་ཡོང་རྒྱུ་མེད་པ་གསལ་པོར་ཤེས་ཙང་། ཁོང་གིས་བོད་གཞུང་དང་ཐད་ཀའི་བཀའ་མོལ་ཞུ་ཐབས་བྱས་ཀྱང་། བོད་གཞུང་སྐུ་ཚབ་ཀྱིས་དབྱིན་བོད་ཚོང་གི་བཀའ་མོལ་ས་མཚམས་རང་ལ་བྱེད་དགོས་པ་ལས་སྤྲོས་ཏེ་དོན་གཞན་ངོས་ལེན་མི་བྱེད་པའི་དོགས་པ་དང་། ཨུ་རུ་སུའི་ཕྱོགས་ནས་ངན་བསླབ་བྱེད་ཀྱི་ཡོད་པའི་རྣམ་དོགས་བཅས་ལས་དབྱིན་བོད་གཉིས་ཞི་བའི་བཀའ་མོལ་ཡོང་ཐབས་མེད་པ་ཐག་བཅད་དེ་དྲག་པོའི་དོན་གཅོད་བོད་དུ་བཏང་བའོ། དེ་ལྟར་བཏང་བའི་དྲག་པོའི་དཔུང་དམག་དང་བོད་དམག་དབར་ཤིང་འབྲུག ༡༩༠༤ ཟླ་བ་ ༣ ཚེས་ ༢༡ ཉིན་དུད་སྣེ་ཞེས་པའི་ས་གནས་སུ་དམག་འཁྲུག་བྱུང་ཞིང་། སྐབས་དེའི་དབྱིན་བོད་གཉིས་ཀྱི་དཔུང་སྟོབས་ཆེ་ཆུང་ནི་དབྱིན་ཕྱོགས་ལ་ཡང་ཧ་སེ་བན་སོགས་ཀྱི་འོག་གོར་ཁ་དང་སིག་གི་དམག་མི་སྟོང་ཕྲག་ལྔ་ལ་དེང་དུས་ཀྱི་འཕྲུལ་མདའ་དང་། སྨན་པ། གསར་ཤོག་མཁན། དོ་འཁྱེར་ལས་མི་བཞི་སྟོང་། རྟ་དྲེལ་སྟོང་ཕྲག་ཁ་ཤས་བཅས་ཡོད་པ་དང་། བོད་ཕྱོགས་ཀྱི་དམག་མིར་གྲི་དང་བོད་མདའ། འུར་རྡོ་སོགས་ལས་མེད་ལ། དམག་གི་མང་ཉུང་ཡང་དབུས་མདའ་དཔོན་རྣམ་སྲས་གླིང་པ། གཙང་མདའ་དཔོན་ལྷ་ལྡིང་སྲས། གཙང་མདའ་དཔོན་ལྕགས་སྒྲག་པ་བཅས་ཀྱི་འོག་རྒྱ་སྦྱོང་དམག་མི་ཆིག་སྟོང་ལྔ་བརྒྱ་དང་དབུས་ལྷོ་ཁམས་བཅས་ནས་ཡུལ་དམག་ལྔ་སྟོང་ཙམ་ལས་མེད་
སྤུ་རྒྱལ་ཞེ་གསུམ་པ་ཆོས་ལྡན་རྒྱལ་རབས་བཅུ་གཅིག་པ་གླང་དར་མ་འུ་དུམ་བཙན་པོ་ནི། སྤྱི་ལོ་836པའི་མེ་འབྲུག་ལོར་གཅེན་མངའ་བདག་ཁྲི་རལ་འདས་པ་དང་རྒྱལ་སྲིད་ལ་བསྐོས། དེ་ནས་ལོ་ངོ་ལྔའི་རིང་སྔར་སྲོལ་ལྟར་སངས་རྒྱས་ཆོས་ལུགས་ལ་དད་པ་བྱས། ལོ་ངོ་དྲུག་པ་ནས་རྒྱལ་སྲིད་དང་། དམག་དོན་ལ་ཤུགས་སྣོན་བྱ་བའི་ཆེད་དུ་གྲྭ་བཙུན་རྣམས་ལ་འཚོ་བ་བླ་ནས་སྦྱོར་བའི་སྲིད་ཇུས་དེ་མེད་པར་བཟོས་ཤིང་། དེ་དག་རྣམས་ཀྱིས་འཚོ་བ་རང་ཁ་རང་གསོ་བྱ་དགོས་རྒྱུ་དང་། ཡོན་བདག་དེ་དག་རྒྱལ་པོའི་སྲིད་ཀྱི་ཞབས་ཞུས་ཆེད་དུ་ཕྱིར་འཐེན་བྱ་རྒྱུ་གཏན་འབེབས་གནང་སྟབས། དབུས་ཀྱི་གྲྭ་བཙུན་རྣམས་ཚོང་དང་། སོ་ནམ། རི་དྭགས་རྔོན་པ་སོགས་ཀྱི་ལས་ལ་མ་ཞུགས་ཐབས་མེད་ཆགས་པས་ནང་ཆོས་ལ་དད་མཁན་རྣམས་མ་དགའ་བར་གྱུར། སྲིད་ཇུས་དེ་སྤེལ་ནས་ཟླ་བ་དྲུག་ཕྱིན་པའི་ལྕགས་བྱ་སྤྱི་ལོ་841ལོར་རྒྱལ་པོ་ཕོ་བྲང་གི་ཕྱི་རོལ་ཏུ་སྐྱོ་སངས་ལ་ཕེབས་སྐབས། ལྷ་ལུང་དཔལ་རྡོར་ཞེས་པའི་གྲྭ་བཙུན་ཞིག་གིས་ལྐོག་མདའ་བརྒྱབས་ཏེ་བཀྲོངས་སོ།
སྤུར་རྒྱལ་བརྒྱད་པ་གྲི་གུམ་བཙན་པོས་སྤྱི་ལོའི་སྔོན་གྱི་84 མེ་བྱི་ལོར་རྒྱལ་པོའི་ཁྲི་འཛིན། དུས་སྐབས་དེར་སྤུ་རྒྱལ་གྱི་མངའ་ཁོངས་སུ་ཡོད་པའི་རྒྱལ་ཕྲན་རྣམས་སྟོབས་ཤུགས་ཆེན་པོར་ཆགས་སྟབས། གཙང་གི་རྒྱལ་ཕྲན་ལོ་ངམ་དང་དེ་ཕྱོགས་ཀྱི་བོན་པོ་རྣམས་ཀྱིས་རྒྱལ་སྲིད་ལ་ཐེ་གཏོགས་བྱས་པས་རྒྱལ་པོས་གཡུང་དྲུང་བོན་བསྟན་བསྣུབས། དེའི་ཚེ་སྟག་གཟིག་གི་གུ་ར་ཝ་ཏ་ཞེས་པའི་ཡུལ་ནས་སྟག་གཟིག་ཡུལ་གྱི་ཆོས་ལུགས་བོད་དུ་བསྒྱུར་ཏེ་རྒྱལ་པོའི་བླ་མཆོད་དུ་བཀུར། ཁ་ཆེའི་ཡུལ་དུ་དཔུང་འཇུག་བྱས་ཏེ་གཡུལ་ལས་རྒྱལ། ཕྱིར་བོད་དུ་ལོག་པའི་ལམ་དུ་གཙང་གི་མྱང་ཡུལ་དུ་སླེབས་པ་དང༌། རྒྱལ་ཕྲན་ལོ་ངམ་གྱིས་གཡོ་ཐབས་ཀྱིས་བསུ་བའི་མཛད་སྒོའི་ཁྲོད་དུ་མདའ་འཕངས་ཏེ་སྤྱི་ལོའི་སྔོན་གྱི་81ལྕགས་བྱི་ལོར་རྒྱལ་པོ་བཀྲོངས། སྤུར་ཟངས་ཀྱི་གའུ་ནང་དུ་བཅུག་སྟེ་ཉང་ཆུའི་ནང་དུ་བསྐྱུར། དམག་རྣམས་ཕམ་པར་བྱས་ཏེ་སྤུ་རྒྱལ་གྱི་རྒྱལ་སྲིད་འཕྲོག་པས། རྒྱལ་སྲས་རྣམས་སྤུ་ཀོང་སོགས་ཀྱི་ཡུལ་དུ་བྲོས། བོད་ཀྱི་རྒྱལ་སྲིད་ལོ་བཅུ་གསུམ་ཙམ་ལ་ལོ་ངམ་གྱིས་བཟུང༌།
༄༅།།ནང་བའི་ལུགས་སོ་སོའི་མཆོད་རྟེན་གྱི་ཚུལ་མདོ་ཙམ་བཤད་པ། རྩོམ་པ་བོ། གཙོས་ཤེས་རབ་རྒྱ་མཚོ། སྤྱིར་མཆོད་རྟེན་ལ་རྩ་བའི་ཆ་ནས་རིགས་ལྔ་སྟེ་རང་བཞིན་ལྷུན་གྱིས་གྲུབ་པ། བླ་ན་མེད་པ། བྱིན་གྱིས་བརླབས་པ། དངོས་གྲུབ་འབྱུང་བ། ཐེག་པ་སོ་སོའི་ལུགས་ཀྱི་མཆོད་རྟེན་བཅས་ལྔ་ཡོད་ཅིང་། དང་བོ་རང་བཞིན་ལྷུན་གྱིས་གྲུབ་པའི་མཆོད་རྟེན་ནི། དུས་འཁོར་ཡེ་ཤེས་ཀྱི་ལེའུ་ལས། དེ་ལྟར་ངེས་པར་འཇིག་རྟེན་ཁམས་ནི་མཐའ་དག་རྒྱལ་བའི་སྐུ་སྟེ་འཁོར་ལོ་མཆོད་རྟེན་རང་བཞིན་ནོ།། ཞེས་དང་། འགྲེལ་ཆེན་དྲི་མེད་འོད་དུ། དེ་ལྟར་ལྷུན་པོ་དང་འཇིག་རྟེན་གྱི་ཁམས་ནི་མཐའ་དག་རྒྱལ་བའི་སྐུ་སྟེ་མཆོད་རྟེན་གྱི་ལྷུན་པོའོ།། ཞེས་དང་། ལུང་བླ་མ་ལས། གླིང་བཞི་རྨང་། གསེར་རི། རི་རབ་དང་བཅས་པ་བང་རིམ། ཡོངས་འདུས་ལྗོན་ཤིང་བུམ་པར་བཤད་པ་ལྟ་བུ་ཕྱི་སྣོད་དང་། ཡང་ཀུན་གཞི་རྨང་། རྣམ་ཤེས་ཚོགས་བརྒྱད་ཀ་བ། དབང་བོ་གཟུགས་ཅན་བང་རིམ། ཡིད་དབང་བུམ་པ་སྟེ་ནང་བཅུད་ཀྱི་མཆོད་རྟེན་ནི་རང་བཞིན་ལྷུན་གྱིས་གྲུབ་པའི་མཆོད་རྟེན་ནོ།། གཉིས་པ་བླ་ན་མེད་པའི་མཆོད་རྟེན་ནི། ཐིག་ལེ་དབང་གི་རྒྱུད་ལས། ཚད་མེད་བསམ་ཡས་ལས་བྱུང་འབྲས། ཤར་དུ་བྱམས་པ་རྡོ་རྗེ་བརྩེགས།། ལྷོ་རུ་སྙིང་རྗེ་རིན་ཆེན་བརྩེགས།། ནུབ་ཏུ་དགའ་བ་པདྨ་བརྩེགས།། བྱང་དུ་བཏང་སྙོམས་རྒྱ་གྲམ་བརྩེགས།། ཞེས་ཚད་མེད་བཞིས་རིགས་བཞི་འགྲུབ་ཚུལ་དང་སྦྱར་བ་ལྟ་བུའོ།། གསུམ་པ་བྱིན་གྱིས་བརླབས་པའི་ནི། འཁོར་ལོ་འབྱུང་བའི་རྒྱུད་ལས། བྱིན་རླབས་སྐུ་གདུང་ཆ་བརྒྱད་གླིང་བཞིར་སྣང་། ཞེས་སོགས་ཀྱིས་ཤར་ལུས་འཕགས་ན་བྱིན་ལྡན་སྙོམས་གཏེར་དང་མཐར་ལེགས་གཡུང་དྲུང་ཏོག ལྷོ་ཛམ་བུ་གླིང་ན་ཐུགས་རྗེ་སྤྲུལ་པ་དང་ཡིད་བཞིན་ལྷུན་གྲུབ། ནུབ་བ་ལང་སྤྱོད་ན་དཔེ་མེད་བསམ་འདས་དང་རྨང་གྲགས་ཆོས་དབྱིངས། བྱང་སྒྲ་མི་སྙན་ན་ཡོན་ཏན་རིན་ཆེན་བརྩེགས་དང་བདེ་རྒྱས་སྒྲོན་མེ་སྟེ་བརྒྱད་དོ།། དེ་བཞིན་གཤེགས་པ་ལ་རྣམ་པ་ཐམས་ཅད་པར་འདུལ་བ་མདོ་རྩར་གསུངས་ཏེ། དེ་ཉིད་ལས། སངས་རྒྱས་རྣམས་ཀྱིས་ནི་རྣམ་པ་ཐམས་ཅད་དོ།། རྣམ་པ་ནི་བང་རིམ་བཞི་དང་། འདབ་མ་དང་། བུམ་པ་དང་། པུ་ཤུ་དང་། སྲོག་ཤིང་དང་། གདུགས་བཅུ་གསུམ་དང་ཆར་ཁེབས་དག་གོ ། ཞེས་གསུངས་པ་ལྟར་བང་རིམ་དང་བུམ་འདབ། སྲོག་ཤིང་གདུགས་ཆར་ཁེབས་སོགས་ཡོངས་སུ་རྫོགས་དགོས་ཏེ། གཞུང་བླ་མར། སངས་རྒྱས་བཅོམ་ལྡན་འདས་ཀྱི་མཆོད་རྟེན་ནི་ཐམས་ཅད་ཡོངས་སུ་རྫོགས་པར་བྱའོ།། ཞེས་གསུངས་སོ།། གཞན་བུམ་པའི་མཆོད་རྟེན། རས་འཚིག་པའི་མཆོད་རྟེན་དང་། མ་འཚིག་པའི་མཆོད་རྟེན་དང་། སོལ་བའི་མཆོད་རྟེན་དང་། ཚེམས་ཆེ་བའི་མཆོད་རྟེན་དང་། སྐུ་གདུང་ཆ་བརྒྱད་དུ་བགོས་པའི་མཆོད་རྟེན་ནི་རིམ་པ་བཞིན་རྩ་ཅན་གྱི་ཡུལ། སྡིག་ཅན་དང་རྟོག་པ་གཡོ་བའི་དང་། སྒྲ་སྒྲོགས་ཀྱི་དང་། ཁྱབ་འཇུག་གི་དང་སེར་སྐྱའི་དང་། ཡངས་པ་ཅན་དང་མ་ག་དྷའི་ཡུལ་ན་བཞུགས་ཤིང་། སྤྱི་ལོ་༡༨༩༨ལོར་སེར་སྐྱའི་གྲོང་ཁྱེར་དུ་གྲགས་པ་pip rahwa ཞེས་བྱ་བ་ནས་ཤཱཀྱའི་རིགས་ཀྱི་གདུང་སྐལ་གྱི་རིང་བསྲེལ་བཞུགས་པའི་བུམ་པ་རྙེད་ཡོད་པ་དང་། སྤྱི་ལོ་༡༩༥༨ལོར་ཡངས་པ་ཅན་ནས་རིང་བསྲེལ་འཁྲུལ་མེད་བཞུགས་པའི་བུམ་པ་རྙེད་ཡོད་དོ།། གཞན་༡རྒྱལ་པོ་ཟས་གཙང་སོགས་ཀྱིས་སྐུ་འཁྲུངས་པའི་གནས་སུ་བཞེངས་པའི་དབྱིབས་ཟླུམ་པོ་པདྨ་འཁོར་ལོས་སྤྲོས་པའི་པད་སྤུངས་མཆོད་རྟེན། ༢ རྒྱལ་པོ་གཟུགས་ཅན་སྙིང་བོས་རྒྱལ་པོའི་ཁབ་ཏུ་བཞེངས་པའི་དབྱིབས་གྲུ་བཞི་ཅན་གྱི་མངོན་པར་བྱང་ཆུབ་པའི་མཆོད་རྟེན། ༣ ལྔ་སྡེས་ཝ་རཱ་ཎ་སིར་བཞེངས་པའི་གྲུ་བཞི་སྒོ་བརྒྱད་དམ་བཞིའམ་བཅུ་གཉིས་སམ་བཅུ་དྲུག་གང་རུང་ཅན་གྱི་བཀྲ་ཤིས་སྒོ་མང་མཆོད་རྟེན། ༤ ལི་ཙ་བྱི་རྣམས་ཀྱིས་མཉན་ཡོད་དུ་བཞེངས་པའི་དབྱིབས་གྲུ་བཞི་ཕྱོགས་རེར་གློ་འབུར་དང་བཅས་པ་མུ་སྟེགས་ཕམ་བྱེད་ཀྱི་མཛད་པ་མཚོན་པའི་ཆོ་འཕྲུལ་མཆོད་རྟེན། ༥ རྒྱལ་པོ་གསལ་ལྡན་སོགས་ཀྱིས་ཡུལ་གསལ་ལྡན་དུ་བཞེངས་པའི་ལྷ་བབ་མཛད་པར་ཐེམ་སྐས་དང་བཅས་པའི་ལྷ་བབ་མཆོད་རྟེན། ༦ མ་ག་དྷ་པ་རྣམས་ཀྱིས་རྒྱལ་པོའི་ཁབ་ཏུ་བཞེངས་པའི་བང་རིམ་བཞི་ག་གྲུ་བཞི་དབྱེན་གྱི་རྒྱུ་དུག་གསུམ་འཇིག་ལྟ་དང་བཅས་པ་བཅད་པ་མཚོན་ཕྱིར་དབྱེན་བསྡུམས་མཆོད་རྟེན། ༧ ཡངས་པ་ཅན་པ་རྣམས་ཀྱིས་ཡུལ་ཡངས་པ་ཅན་དུ་བཞེངས་པའི་སྐུ་ཚེ་ཟླ་བ་གསུམ་དུ་བྱིན་གྱིས་རླབས་པའི་མཛད་པར་བང་རིམ་ཟླུམ་པོ་གསུམ་ཅན་གྱི་རྣམ་རྒྱལ་མཆོད་རྟེན། ༨ རྩ་ཅན་གྱད་རྣམས་ཀྱིས་རྩ་མཆོག་གྲོང་དུ་མྱ་ངན་འདས་པའི་མཛད་པར་འཁོར་བའི་འཇིགས་པ་དང་བྲལ་ཞིང་སྤྲོས་པ་མེད་པ་མཚོན་ཕྱིར་བང་རིམ་མེད་པའི་གདན་ཁྲིའི་སྟེང་བུམ་སྟན་ཡན་ཆད་བཞུགས་པའི་མྱང་འདས་མཆོད་རྟེན་བཅས་བརྒྱད་དང་། མགོན་མེད་ཟས་སྦྱིན་དང་ལྷོ་ཕྱོགས་མཐའ་འཁོབ་ཀྱི་ཡུགས་མོ་ལྔ་བརྒྱ། གཟུགས་ཅན་སྙིང་བོའི་བཙུན་མོ་དང་བརྒྱ་བྱིན་རྣམས་ཀྱིས་བཞེངས་པའི་དབུ་སྐྲ་དང་ཕྱག་སེན་བཞུགས་པའི་མངོན་པར་སངས་རྒྱས་རྗེས་ཀྱི་མཆོད་རྟེན་དུ་མ་དང་། རྒྱལ་བུས་གཙུག་ཕུད་བྲེགས་ནས་བཞེངས་པ་དང་ཨ་བོ་བདུན་པས་མོས་པས་བརྩིགས་པའི་མཆོད་རྟེན་ནི་བྱང་ཆུབ་སེམས་སེམས་དཔའི་གནས་སྐབས་ཀྱི་མཆོད་རྟེན་སོགས་མང་ངོ་།། སོ་སོ་སྐྱེ་བོ་ལ་མགོ་བྱི་བོའམ་ཡུ་བོར་ཅན་ཏེ་རྩེ་མོ་མེད་པའི་མཆོད་རྟེན་བཞེངས་སྲོལ་ཡོད་པར་འདུལ་བ་མདོ་རྩ་དང་གཞུང་བླ་མ་ལས་གསུངས་སོ།། སློབ་དཔོན་ཀླུ་སྒྲུབ་ཀྱིས་མཛད་པར་གྲགས་པའི་མཆོད་རྟེན་གྱི་རྟོག་པ་ལས། ཁང་བུ་བརྩེགས་པ་སོགས་གསུམ་གསུངས་པ་ནི་རྒྱ་བལ་བོད་གསུམ། ཐེ་ལན་ཊ་དང་འབར་མ་སོགས་ན་བཞུགས་པ་དག་གི་དབྱེ་གཞི་ལྟ་བུ་ཡིན་ཞིང་། གཞན་བོད་དུ་བཀའ་གདམས་ལུགས་ཀྱི་མཆོད་རྟེན་དང་ཕ་དམ་པའི་ས་ཙྪའི་དབྱིབས་ཅན་གྱི་མཆོད་རྟེན། མངའ་རིས་སུ་ཡོ་གའི་ལུགས་དང་བསྟུན་པའི་མཆོད་རྟེན་སོགས་མདོར་ན་ཆོས་སྐུའི་རྟེན་བཞུགས་པའི་མཆོད་རྟེན་དཔག་ཏུ་མེད་པ་འཛམ་གླིང་ཡུལ་གྲུ་ཀུན་ན་བཞེངས་སྲོལ་ཤིན་ཏུ་དར་རོ།།
"ཁང་ཞི་(༡༦༥༤-​༡༧༢༢)(རྒྱ་སྐད།: 康熙帝)ནི་ཆིང་རྒྱལ་རབས་ཀྱི་གོང་མ་སྐད་གྲགས་ཅན་ཞིག་ཡིན། ཁོང་གིས་དངོས་སུ་སྲིད་བསྐྱངས་རྗེས། ཐོག་མར་ནང་འཁྲུག་ཞོད་འཇགས་སུ་བཏང་བ་དང་ཐའི་ཝན་ཕྱིར་བླངས་ཏེ་ཆིང་གི་སྲིད་དབང་སྲ་བརྟན་དུ་བཏང་། ཐེངས་གསུམ་ལ་སྐུ་དངོས་ཀྱིས་དམག་དཔུང་བཏེགས་ནས་སོག་པོའི་ཇུན་གར་འཁྲུག་ཟིང་མནན། ཆབ་སྲིད་དང་དཔལ་འབྱོར་གྱི་ཐད་ནས། ཁོང་གིས་རྒྱུགས་ལེན་ལམ་ལུགས་ལག་བསྟར་བྱས་པ་དང་། རྒྱ་ནག་གི་མཁས་མཛངས་མི་སྣ་སྲིད་ལ་ཞུགས་པར་ཐུགས་བཀོད་མཛད། དེ་མིན་ད་དུང་ས་རྒོད་སློག་པ་དང་ཆུ་བེད་འཛུགས་སྐྲུན་བྱེད་པ་ལ་བྱ་དགའ་དང་། དཔྱ་ཁྲལ་ཉུང་འཕྲི་སོགས་ཀྱི་བྱེད་ཐབས་སྣ་ཚོགས་དེ་ཡིས། ""ཁང་ཆན་རྫོགས་ལྡན་དུས་བཟང་""བསུ་བར་རྨང་གཞི་བཟང་པོ་བཏིངས།"
མཚོ་སྔོན་ཞིང་ཆེན་གྱི་བྱང་ཤར་ཕྱོགས་སུ་ཡོད་པའི་མཚོ་བྱང་ཁུལ་གྱི་སྤྱིའི་རྒྱ་ཁྱོན་ལ་སྤྱི་ལེ་གྲུ་བཞི་མ་ཁྲི3.47ཡོད་པ་དང་། ཁུལ་སྲིད་གཞུང་མདའ་གཞི་རྫོང་ནུབ་མཚོ་གྲོང་རྡལ་དུ་ཡོད། སྲིད་འཛིན་མངའ་ཁོངས་སུ་མདའ་གཞི་དང་། ཨ་རིག རྐང་ཚ། རྒྱ་རྡོར་ཁ་ཆེ་རིགས་རང་སྐྱོང་རྫོང་བཅས་རྫོང་བཞི་ཡོད་པ་རེད། 2004ལོར་ཁུལ་ཡོངས་ཀྱི་སྤྱིའི་མི་གྲངས་ཁྲི27གྱི་ཁྲོད་བོད་རིགས་མི་གྲངས་ཁྲི6.22ཡོད་པ་དང་། སྤྱིའི་མི་གྲངས་ཀྱི23.1%ཟིན་ཡོད།
མ་མོ་ནི། སྲིད་པའི་བེམས་ལས། མ་མོ་འབུམ་ཕྲག་བསམ་ཡས་ཀྱང༌། །ལས་དང་ཡེ་ཤེས་གཉིས་སུ་འདུས། །ཞེས་གསུངས་པ་བཞིན་དཔལ་ལྡན་ལྷ་མོ་སོགས་ནི་མ་མོ་རྦོད་གཏོང་གི་ལྷ་ཚོགས་ཐམས་ཅད་འདུས་པའི་ཡེ་ཤེས་ཀྱི་བདག་ཉིད་ཆེན་མོ་རུ་བཞེད་ལ། ལས་ལས་གྲུབ་པའི་མ་མོ་ཞེས་པ་ནི་ཤ་ཟ་འབྱུང་བོའི་རིགས་སུ་གཏོགས་པ་ཞིག་ཡིན། ཐེའུ་རང་ཞེས་པ་ནི། མཁའ་ལ་རྒྱུ་བའི་འབྱུང་བོའི་རིགས་ཤིག་སྟེ། དེའི་རིགས་ལས་སྟོབས་དང་རྫུ་འཕྲུལ་ཆེ་བ་ནི་དམ་ཅན་རྡོ་རྗེ་ལེགས་པ་སྟེ། གསང་སྔགས་ཀྱི་སྲུང་མ་ཆེན་པོ་འདི་ཉིད་ཡིན་ལ་དེའི་འཁོར་དམ་ཅན་མགར་བ་ནག་པོ། མོན་པ་སེར་སྐྱ། མཆེད་འཁོར་སུམ་བརྒྱ་དྲུག་ཅུས་བསྐོར་བ་ཐམས་ཅད་ཀྱང་ཕལ་ཆེ་བ་ཐེའུ་རང་གི་རིགས་ཡིན་ནོ། ། གཟའ་ཞེས་པ་ནི། ཁྱབ་འཇུག་ཆེན་པོ་རཱ་ཧུ་ལ་སོགས་ཁོག་སྟོད་མི་ལ་ཁོག་སྨད་སྦྲུལ། མགོ་ལུས་ཡོངས་རྫོགས་མིག་གིས་གང་བ། དབུ་དགུ་བྱ་རོག་གི་གདོང་དང་བཅས་པ། དེའི་ཁ་གཏད་དུ་འཕྲད་ན་གཟའི་ཁ་རླངས་ཕོག་སྟེ་ཀླད་པའི་སྟེང་རྩ་བརྡོལ་ནས་ཁ་ལྐུག་ཅིང་མིག་སླེ་བ་དང༌། གཞོགས་ཀྱི་བྱེད་ལས་ཉམས་པ། ཚོར་བ་ཉམས་པ། བརྒྱལ་བ་སོགས་ཀྱི་ནད་འབྱུང་བར་བྱེད་པའི་རིགས་ཤིག་ཡིན་ལ། གཟའ་མཆོག་རཱ་ཧུ་ལ་ནི་སངས་རྒྱས་ཀྱི་བསྟན་པའི་སྲུང་མ་ཆེན་པོའང་ཡིན། སྲིན་པོ་ནི། ལྷོ་ནུབ་རྔ་ཡབ་གླིང་སོགས་སུ་ཡོད་པའི་སེམས་ཅན་གྱི་རིགས། མིའི་ཤ་ཟ་ཞིང་ཁྲག་འཐུང་བ་དང༌། རྒྱན་དུ་རུས་པ་དང་མི་མགོ་སྐམ་རློན་གྱི་ཕྲེང་བ་སོགས་འདོགས་པ། གོས་སུ་མི་ལྤགས་དང་སྟག་ལྤགས་རློན་པ་གྱོན་ཅིང་སྦྱོར་སྒྲོལ་གྱི་ལས་སོགས་མངོན་སུམ་འཛེམས་མེད་དུ་སྤྱོད་པའི་རིགས་ཤིག་ཡིན།
རང་རེ་བོད་ཀྱི་ཕ་མེས་དང་ཡང་མེས་སྤྲ་དང་སྤྲེའི་གནས་བབ་རིམ་གྱིས་འགྱུར་བ་ཐེབས་ཏེ། འགྲོ་བ་མིའི་རྣམ་པར་གྱུར་ནས་གདུང་དྲུག་ལས་མཆེད་པའི་མི་རྒྱུད་རིམ་པར་འཕེལ་བ་ལས། བྱུས་ལས་བུ་བཞི་དང་། ཀོད་ལས་ཁྲ་བརྒྱད། ལྡོང་ལས་རུས་ཆེན་བཅོ་བརྒྱད། རྗེ་བཞི། ཁོལ་བརྒྱད་སོགས་སུ་གྱེས་པ་ནས། བོད་རྒྱལ་དང་པོ་གཉའ་ཁྲི་བཙན་པོས་དབང་བསྒྱུར་མ་བྱས་གོང་དུ་མངའ་མཛད་བཅུ་སོགས་ཀྱིས་དབང་བསྒྱུར་བྱས་པ་ཡིན་ཏེ། དང་པོ། གནོད་སྦྱིན་ནག་པོ། གཉིས་པ། རེ་ཏེ་མགོང་ཡག གསུམ་པ། སྲིན་པོ་གཉའ་རེངས་ཁྲག་མིག བཞི་པ། དམར་འཇམ་ལྷ། ལྔ་པ། རྨུ་རྒྱལ་ཁོ་རྗེ། དྲུག་པ། ཀྲོག་ཀྲོག་འདྲེ་ཏང་སྟེ། བདུན་པ་མ་སངས་སྤུན་དགུ། བརྒྱད་པ་ཀླུ། དགུ་པ་རྒྱལ་འགོང་ངམ་པོ་ཆེ། བཅུ་པ་འགོངས་པོ་སྤུན་དགུ་སོགས་ཀྱིས་དབང་བསྒྱུར་བར་བཤད་དེ། ཆོས་འབྱུང་མཁས་པའི་དགའ་སྟོན་ལས། དང་པོར་གནོད་སྦྱིན་ནག་པོས་དབང་བྱས་ཏེ། ། ཡུལ་གྱི་མིང་ཡང་བཟང་ཡུལ་རྒྱན་མེད་ཟེར། ། མཚོན་ཆ་མདའ་གཞུ་དེ་ཡི་དུས་སུ་བྱུང༌། ། དེ་ནས་རེ་ཏེ་མགོ་གཡག་བདུད་ཀྱིས་བྱས། ། མིང་ཡང་བདུད་ཡུལ་ཁ་རག་རོང་དགུར་བཏགས། ། སྟ་རེ་དགྲ་སྟ་དེ་ཡི་དུས་སུ་བྱུང༌། ། དེ་ནས་སྲིན་པོ་གཉའ་རེངས་ཁྲག་མིག་བྱས། ། ཡུལ་མིང་སྲིན་པོ་ནག་པོ་དགུ་ཡུལ་ཟེར། ། སྲིན་མོ་རྐང་དང་སྒྱོགས་གཉིས་ལག་ཆ་བྱུང༌། ། བཞི་པ་དམར་འཇམ་ལྷ་ཡིས་དབང་བྱས་ཏེ། ། ལྷ་ཡུལ་གུང་ཐང་ལག་ཆར་ཆུ་གྲི་བྱུང་། ། ལྔ་པར་རྨུ་རྒྱལ་ཁོ་རྗེ་ཞེས་བྱས་བཟུངས། ། ད་ཕྲང་ཅང་ཕྲང་ལག་ཆར་ཞགས་པ་འཕེན། ། དྲུག་པ་ཀྲོག་ཀྲོག་འདྲེ་ཡིས་དབང་བྱས་ཏེ། ། ལང་ཏང་ལིང་དང་བར་ཁ་འུར་རྡོ་འཕེན། ། བདུན་པ་མ་སངས་སྤུན་དགུས་དབང་བྱས་ཏེ། ། ཡུལ་གྱི་མིང་ནི་བོད་ཁ་ཉ་དྲུག་ཟེར། ། ལག་ཆར་དོང་རལ་གོ་ཆ་ཕུབ་ཆུང་བྱུང༌། ། བརྒྱད་པ་ཀླུས་བཟུང་བོད་ཁམས་གླིང་དགུ་བཏགས། ། དགུ་པ་རྒྱལ་པོས་དབང་བྱས་ངམ་པོ་ཅེ། ། བཅུ་པ་འགོང་པོ་སྤུན་དགུས་དབང་བྱས་ཏེ། ། ཡུལ་གྱི་མིང་ཡང་སྟོང་སྡེ་བཅོ་བརྒྱད་ཟེར།། ཞེས་དང༌། རྒྱལ་པོའི་བཀའི་ཐང་ཡིག་ལས་ཀྱང་། བོད་ཡུལ་གངས་རི་རྩེ་དགུའི་ལྗོངས་འདི་རུ། ། སྤུར་རྒྱལ་གོང་དུ་མངའ་མཛད་དྲུག་ཏུ་བྱུང༌། ། དང་པོར་གནོད་སྦྱིན་ནག་པོས་དབང་བྱས་ཏེ། ། ཡུལ་མིང་བདུད་ཡུལ་ཁ་རག་མགོ་དགུར་བཏགས། ། སྔ་རྟགས་གཉེན་པོ་བཙན་པོ་དེ་ནས་བྱུང༌། ། དེ་ནས་བདུད་དང་སྲིན་པོས་དབང་བྱས་ཏེ། ། མིང་ཡང་ལྷ་འདྲེ་གཉིས་ཀྱི་ཡུལ་དུ་བཏགས། ། སྔ་རྟགས་ཤ་ཟ་གདོང་པ་དམར་བ་བྱུང༌། ། དེ་ནས་ཀླུ་དང་བཙན་གྱིས་དབང་བྱས་ཏེ། ། ཡུལ་གྱི་མིང་ལ་བོད་ཁམས་གླིང་དགུ་བཏགས། ། སྔ་རྟགས་དཀར་བུ་ཆུ་ལ་སྤྱོད་པ་བྱུང༌། ། དེ་ནས་མ་སངས་སྤུན་དགུས་དབང་བྱས་ཏེ། ། ཡུལ་མིང་བོད་ཁམས་གཡའ་དྲུག་བྱ་བར་བཏགས། ། སྔ་རྟགས་མདའ་མདུང་མཚོན་ཆ་དེ་ནས་བྱུང༌། ། ཞེས་གསུང་སྟེ། གོང་གསལ་ཡིག་ཆ་དེ་དག་ལས་མངའ་མཛད་བཅུ་དང་དྲུག་གི་ཁྱད་ཙམ་ལས། བྱུང་ཚུལ་གྱི་གོ་རིམ་དང་སྐབས་དེ་དང་དེ་དག་ཏུ་མཚོན་ཆ་གང་ཞིག་སྤྱོད་པ་དང་། ཡུལ་གྱི་མིང་ལ་གང་ཞིག་འདོགས་པ་སོགས་ཀྱང་ཕལ་ཆེར་མཐུན་པར་སྣང་ཤིང༌། བོད་ཀྱི་མི་རྒྱུད་རིམ་པར་བྱུང་བ་དེ་དག་གི་ཁྲོད་དུ་རྒྱལ་ཕྲན་བཅུ་གཉིས་དང་། སིལ་མ་བཞི་བཅུ(འགའ་ཞིག་ཏུ་ཞེ་གཉིས་ཞེས་པའང་སྣང་) གྱེས་ཏེ། རུ་སྡེ་སོ་སོས་རང་འཚམས་ས་ཁུལ་བཅད་བཟུང་བྱས་ནས་ཕན་ཚུན་རྩྭ་ས་ཆུ་རྩོད་ཀྱིས་མཐར་འོ་ལྡེ་སྤུ་རྒྱལ་གྱིས་བོད་ཁམས་གཅིག་གྱུར་མ་བྱས་བར་དུ་རྒྱལ་ཕྲན་ཕན་ཚུན་འཁྲུག་ཅིང་རྩོད་པ་རྒྱུན་མར་བྱུང་བ་ཡིན་ཏེ། ཏུན་ཧོང་ཡིག་ཆར། གནའ་ཡུལ་ཡུལ་ན་རྒྱལ་ཕྲན་དང་བློན་པོ་འདི་ལྟར་བབ་སྟེ། མྱི་མང་གི་རྗེ་ཡུལ་ཆེའི་བདག་བྱེད་བྱེད་པ་ལས་རྒྱལ་པོ་བཙན་པ་དང་བློན་པོ་མཛངས་པ་དགུ་ཆེ་བ་རྣམས་ཀྱིས་གཅིག་ཤེས་གཅིག་བརླག་སྟེ་འབངས་སུ་བཀུག་ན། མཐར་འོ་སྡེ་སྤུ་རྒྱལ་གྱི་དབུ་རྨོག་མ་ཐོབ། མར་ནི་ལྷ་ནར་གྱིས་མནརད། ཐུན་ནི་རྗེ་ཐུན་གྱིས་བཐུན་ཏེ་བཐུག་གོ། ཞེས་པ་འདིས་ཤེས་ནུས་སོ།། བོད་ཀྱི་ལོ་རྒྱུས་དེབ་ཐེར་རྣམས་སུ་གསལ་བ་ལྟར་ན། བོད་ཀྱི་ཡུལ་འདི་ཆེས་སྔ་མོའི་དུས་སུ་མི་མ་ཡིན་རྣམས་ཀྱིས་དབང་སྒྱུར་བྱ་ཡུལ་ལམ་གནས་ཡུལ་ཞིག་ཡིན་པར་བཤད། དེ་ནི་བསྐལ་པ་ཡར་ཐོག་གི་སྐབས་བོད་ཡུལ་འདིར་འཛམ་གླིང་ན་སྙན་གྲགས་ཆེ་ལ་འཇིགས་སྣང་བྱེད་དགོས་པའི་རྒྱལ་ཐོག་འགའ་བྱུང་ཡོད་པ་སྟེ། གནོད་སྦྱིན་ནག་པོ། བདུད་པོ་རེ་ཏི་མགོ་ཡག སྲིན་པོ་གཉའ་རེངས་ཁྲག་མིག །ཀྲོག་ཀྲོག་འདྲེའི་རྒྱལ་པོ་ཟེར་བ་སོགས་རྒྱལ་རབས་མང་པོ་ཞིག་གི་རིང་ཆབ་སྲིད་དང༌། དཔལ་འབྱོར། རིག་གནས་སོགས་གང་ཅིར་སྲོང་བཙན་གྱི་སྐབས་ལྟར་དར་རྒྱས་ཧ་ཅང་ཆེ་ལ། ལྷག་པར་དམག་དོན་གྱི་ཐད་ཟིལ་ཤུགས་ཆེ་བས་སུས་ཀྱང་འཐབ་པའི་ཡ་བོར་མ་འཕེར་ཏེ། ཐམས་ཅད་དངངསཤིང་སྐྲག་ནས་གནོད་སྦྱིན་དང༌། བདུད་དང༌། སྲིན་པོ་སོགས་སུ་བཏགས་ཏེ་་མི་མ་ཡིན་གྱི་གྲས་སུ་བརྩིས། ཚན་རིག་པ་ཁ་ཤས་ཀྱིས་གནོད་སྦྱིན་ནག་པོ་ནི་ཚོ་པ་ཆུང་ཆུངཞིག་གི་དཔོན་པོ་འདྲ་ཞེས་བཤད་པ་ཡང་མི་བདེན་ཏེ། དེ་ལྟར་ན་གནོད་སྦྱིན་ནི་རྒྱ་གར་བས་མིའི་ཚད་ལས་བརྒལ་བའི་སྟོབས་ཤུགས་ཅན་ཞིག་ཏུ་བརྩི་དགོས་དོན་མེད། དཔེར་ན། ལྷའི་གདོན་རྣམས་དང༌། ནས། གནོད་སྦྱིན་གྱི་གདོན་རྣམས་དང༌། ཞེས་དང༌། ལྷ་ཡི་སྐད་དང་ཀླུ་དང་གནོད་སྦྱིན་སྐད། ། གྲུལ་བུམ་དག་དང་མི་ཡི་སྐད་རྣམས་དང༌། ། ཞེས་པ་ལྟར་གྱི་བང་རིམ་བསྒྲིགས་ནས་འཇིག་རྟེན་ན་སྟོབས་ཆེ་ཤོས་ནི་ལྷ་དང༌། དེ་ནས་ཀླུ། དེ་ནས་གནོད་སྦྱིན་བཞག་པར་སྣང་ཞིང་། དེ་འདྲའི་གནོད་སྦྱིན་དེ་ནི་གཞན་སུ་ཡང་མིན་པར་བོད་ཁོ་ན་ཡིན་ཏེ། གནོད་སྦྱིན་ནི་བྱང་ཕྱོགས་སུ་ཡོད་པར་བཤད་ལ་དེ་ཡང་རྒྱ་གར་ནས་རྩིས་པ་དང༌། གནོད་སྦྱིན་ཕྱོགས་ནི་བྱང་ཕྱོགས་ཀྱི་མངོན་བརྗོད་ཀྱང་ཡིན། གནོད་སྦྱིན་དེ་དག་ལ་སྒོ་ཕྱུགས་གནག་ལུག་མང་པོ་ཡོད་པར་མཐོང་ནས་ནོར་ལྷ་ཡིན་པར་བསམ་སྟེ་མཚམས་རེ་རྒྱ་གར་བས་གནོད་སྦྱིན་ནི་ནོར་ལྷའི་གྲལ་དུའང་བཞག་མྱོང་ཡོད་པ་དང༌། ཁྱད་མཚར་བ་ཞིག་ལ་རྒྱ་གར་བས་གནམ་གྱི་དགུ་ཚིགས་ནི་གནོད་སྦྱིན་གྱི་ཁ་རླངས་རེད་ཅེས་ཟེར། གྲང་ངར་གྱི་ནང་དུ་ཁ་རླངས་ནི་དགུ་ཚིགས་ཀྱི་མདོག་ལྟར་ཡོད་པས་བོད་ས་མཐོའི་གྲང་ངར་གྱི་ནང་ནས་གནོད་སྦྱིན་མང་པོས་དུས་གཅིག་ཏུ་ཁ་རླངས་བཏང་བ་དགུ་ཚིགས་སུ་འགྱུར་གྱི་ཡོད་པ་རེད་བསམས་ནས་གནོད་སྦྱིན་གྱི་སྟོབས་ཤུགས་ལ་སྐྲག་སྣང་བྱེད། ཡང་། གནོད་སྦྱིན་ལག་ན་དབྱུག་པ་ཐོགས། ། ནོར་སྐྱོང་གདོན་གྱི་བདག་པོ་སྟེ། ། བྱང་ཕྱོགས་གདོན་གྱི་ཚོགས་བཅས་ལ། ། མཆོད་ཅིང་བསྟོད་དེ་ཕྱག་ཀྱང་འཚལ། ། ཞེས་ནོར་སྐྱོང་སྟེ་རྫི་བོའི་སྐད་དུའང་འབོད་ལ། མཆོད་པ་དང་བསྟོད་པ་དང་ཕྱག་འཚལ་བ་སོགས་བྱེད་དོ། ། གནོད་སྦྱིན་ནག་པོ་ཞེས་པ་ནི་སྦྲ་ནག་པོའི་ནང་བསྡད་པས་སམ། དོམ་ནག་གི་པགས་པའི་ང་ཁོ་གྱོན་པའམ་དེ་སྐབས་རེ་ལྡེའི་གོས་ཀྱང་གྱོན་སྲོལ་ཡོད་པས་ནག་པོའི་སྒྲ་སྦྱར་བ་ཡིན་གྱི། བོད་ཀྱི་ས་ལས་བརྒལ་ཏེ་སོང་ན་གནོད་སྦྱིན་གྱི་གྲིབ་མ་ཙམ་ཡང་རྙེད་མི་ཐུབ། ད་དུང་གནའ་བོའི་བོད་ལ་རྟ་ཧ་ཅང་འབེལ་པོ་ཡོད་ཅིང་དམག་དཔུང་ཐམས་ཅད་རྟ་དམག་ཡིན་པ་དང༌། དེ་བཞིན་གནའ་བོའི་རྒྱ་ནག་པས་ཐོན་སྐྱེད་གཙོ་བོ་གླང་ལ་བརྟེན་པ་དང་། རྒྱ་གར་ལྷོ་ཕྱོགས་སུ་མ་ཧེ་ལ་བརྟེན་པས། ། ཤར་ཕྱོགས་བརྒྱ་སྦྱིན་གླང་ལ་ཆིབས། ། ལྷོ་ཕྱོགས་གཤིན་རྗེ་མ་ཧེར་ཆིབས། ། བྱང་ཕྱོགས་གནོད་སྦྱིན་རྟ་ལ་ཆིབས། ། ཞེས་ཀྱང་གསུངས་སྣང་། གནོད་སྦྱིན་ནག་པོ་ཞེས་པ་ནི་མིང་འདོག་ལས་འོས་མེད་པས། མིང་དངོས་ནི་རྣམ་ཐོས་ལྟ་བུ་ཡིན་ཆོག་ལ། དེའི་བུ་ལ་རྣམ་ཐོས་ཀྱི་བུ་དང་རྣམ་ཐོས་ཀྱི་སྲས་ཞེས་བཤད་དམ་སྙམ་སྟེ། རྣམ་ཐོས་ཀྱི་བུ་ནི་གནོད་སྦྱིན་གྱི་དཔོན་ནམ་རྒྱལ་པོ་ཡིན་པར་བཤད་པའི་ཕྱིར་རོ། །རྒྱལ་རྩེ་རྫོང་ཁོངས་ན་གནོད་སྦྱིན་གངས་བཟང་ཞེས་པའི་གངས་རི་མཐོ་ཚད་ཕི་ཀྲི་༧༡༤༠ ལྷག་ཡོད་པ་དེ་གནོད་སྦྱིན་རྟ་བདག་བརྒྱད་ཀྱི་ནང་ནས་གནོད་སྦྱིན་གངས་བཟང་ཡིན་ཀྱང་ཟེར་མོད། སྐབས་དེར་རྒྱལ་ས་གངས་རི་དེའི་ཞོལ་ཞིག་ཏུ་ཡོད་དམ་སྙམ་སྟེ། རི་དེའི་མིང་གིས་བྱས་པའི་གནོད་སྦྱིན་དང༌། གངས་བཟང་གི་བཟངགིས་བརྡས་དྲངས་ནས་ཇི་ཙམ་ཁྱབ་པའི་མངའ་ཁོངས་ལ་བཟང་ཡུལ་ཞེས་ཐོགས་སམ་སྙམ་སྟེ་དཔྱད་པར་བྱ་བའི་གནས་སོ། ། ད་ནི་གནོད་སྦྱིན་ནག་པོའི་རྒྱལ་རྒྱུད་ཀྱི་སྲིད་དབང་རིང་མཐར་ཇི་ཙམ་གནས་ཡོད་མེད་ཤོད་པར་དཀའ་ཡང་། ཉུང་མཐར་ལོ་ངོ་བརྒྱ་ཕྲག་ཁ་ཤས་གནས་པར་དཔོག་ཐུབ་སྟེ། ཡུད་ཙམ་ཞིག་གིས་གནོད་སྦྱིན་ཞེས་ཧ་ཅང་སྐད་གྲགས་ཆེན་པོ་དེ་ལྟ་བུར་འབྱུང་བ་དཀའ་བའི་ཕྱིར་རོ། །གནོད་སྦྱིན་ནག་པོའི་རྒྱལ་རྒྱུད་ཀྱི་སྲིད་དབང་ཉམས་པ་ན། སླར་ཡང་འཛམ་གླིང་ན་དེ་ལས་ཀྱང་སྙན་གྲགས་ཆེ་བའི་རྒྱལ་ཁབ་ཅིག་བྱུང་བར་རྒྱལ་པོའི་མིང་ལ་རེ་ཏི་མགོ་ཡག་དང༌། སྲས་མོའི་མིང་ལ་དྲི་ལྡན་མ་ཞེས་ཟེར། རྒྱལ་པོ་དེ་ལ་ལྷག་པར་མཚོན་ཆ་ཆུ་གྲི་དང༌། མདུང་རིང༌། དགྲ་སྟ། ཐོ་རིལ། སྟ་རེ་ཡུ་རིང་སོགས་ཐོགས་པའི་དམག་གི་དཔུང་ཆེན་པོ་ལུས་ལ་རེ་ལྡེའི་གོས་དང༌། མགོ་དང་མཚོན་ཆའི་སྐེད་པར་བལ་དང་རྔ་མ་ལ་ཙག་བྱུགས་པས་བརྒྱན་ཏེ་རྔམས་ཟིལ་ཆེ་ལ་དམར་ཟིང་ངེ་བ་ཞིག་ཡོད་དེ། དེང་སང་ཡང་རྒྱ་དཀར་ནག་སོགས་ཀྱིས་བདུད་ཀྱི་ལྟད་མོ་འཁྲབ་དུས་གྱོན་པ་ནག་པོ། དགྲ་སྟ་ཐོགས་པ་དམར་ཟིང་ངེ་བ་ཞིག་བྱེད་སྲོལ་ཡོད་པ་ཡང་སྔར་བོད་ཀྱི་བདུད་དམག་དེ་དག་གི་ཆ་ལུགས་ལའང་སྐྲག་ཐག་ཆོད་པའི་བག་ཆགས་ཀྱི་ལྷག་མ་ད་དུང་ལུས་པ་ཞིག་ལོས་ཡིན་སྙམ། ཡང་ན་རེ་ཏི་མགོ་ཡག་ནི། དང་ཐོག་གནོད་སྦྱིན་ནག་པོའི་མངའ་ཁོངས་ཀྱི་ཚོ་པ་ཞིག་གམ་བློན་པོ་ཞིག་ཡིན་ལ། རང་གི་རྒྱལ་པོ་ལ་ངོ་ལོག་བརྒྱབ་ནས་སྲས་མོ་དྲི་ལྡན་མའི་དཔུང་གིས་ཡང་ཡང་དམག་འཁྲུག་བསླངས་པ་ལ་བརྟེན་ནས་སྲིད་དབང་ཐོབ་པ་ཞིག་ཡིན་ནམ་ཡང་སྙམ་སྟེ། འདིའི་སྲས་མོ་དང་གནོད་སྦྱིན་ཀྱི་རྒྱལ་པོ་གཉིས་དམག་འཁྲུག་བྱས་པའི་ལོ་རྒྱུས་ཤིག་ཀྱང་ཡོད་འདུག་པའི་ཕྱིར་རོ།། (འདི་དག་དམག་འཁྲུག་བྱས་པའི་གཏམ་རྒྱུད་རིག་བྱེད་ཀྱི་སྒྲུང་འདྲ་པོ་ཞིག་བླ་མ་འགའི་ཞལ་ལས་ཐོས་མྱོང་ཡང་མཐོང་མ་མྱོང༌། གལ་སྲིད་དེ་འདྲ་ཞིག་མཐོང་ན་བོད་ཀྱི་གནའ་བོའི་ལོ་རྒྱུས་ལ་དཔྱད་གཞིའི་རིན་ཐང་འགངས་ཆེར་ལྡན་ཡོད་པར་ཐེ་ཚོམ་མེད།) གང་ལྟར་འཛམ་གླིང་འདིའི་ཐོག་ལྷོ་འདུལ་བྱང་འཐབ་ཀྱི་དམག་འཁྲུག་ཐམས་ཅད་ནང་སུས་ཀྱང་འགྲན་ཟླ་མེད་པས་ཀུན་གྱིས་རྦད་དེ་བདུད་དུ་རྩིས་ནས་འཐབ་པའི་རེ་བ་ལྟ་བཞག་མིང་ཙམ་ཐོས་པས་སྐྲག་སྣང་བྱེད་དགོས་པ་ཞིག་ཏུ་གྱུར། ལྷག་པར་སྲས་མོ་དྲི་ལྡན་མས་དམག་གི་དམག་དཔོན་བྱས་ཏེ་འཛམ་གླིང་ཤར་ནུབ་ཀུན་ཏུ་དམག་བཀྱེས་ཏེ་འཐབ་ན་མི་རྒྱལ་བ་མེད་པའི་རྒྱལ་ཁ་བསྟུད་མར་བླངས་པས་སྙན་པའི་གྲགས་པ་ཕྱོགས་བཅུར་ཁྱབ་སྟེ་དམག་ཟོར་རྒྱལ་མོ་ཞེས་པའི་མཚན་གསོལ། འདི་ལྟར་བཤད་པ་ན་འཆར་ཡན་གྱི་རྟོག་པའི་བག་ཆགས་ཤུགས་ཆེར་ལྡན་ཞིང་། ལྷ་འདྲེ་གདོན་བགེགས་རྣམས་ནི་འཇིགས་སྐྲག་གི་བསམ་བློས་ཕར་བཏགས་པ་ཞིག་མིན་པར་ཚུགས་ཐུབ་ལིང་ངེ་བ་ཞིག་འཛིན་པ་དག་གིས་དམོད་པ་དང་ཁྲེལ་རྒོད་སོགས་བྱེད་སྲིད་མོད། ལེགས་པར་བསམས་ན་བསྐལ་པ་ཡ་ཐོག་གི་བུད་མེད་གྲགས་ཅན་ཐམས་ཅད་ཀྱི་ཆེ་བ་ལྷ་མོ་འདིའི་སྟེང་དུ་བསྡུས་ནས་བཤད་ཡོད་པ་སྟེ། ལྷ་ཀླུའི་ཡུལ་ན་གྲགས་ཆེ་བ་བརྒྱ་སྦྱིན་གྱི་བུ་མོ་ཡིད་འོང་མ་དང༌། གཙུག་ནའི་བུ་མོ་ནོར་འཛིན་མ། རྒྱ་བོད་ཧོར་གསུམ་ན་གྲགས་ཆེ་བ་གནོད་སྦྱིན་གངས་བཟང་གི་བུ་མོ་གཟི་ལེགས་མ་དང༌། (འདི་གནོད་སྦྱིན་ནག་པོའི་རྒྱལ་རྒྱུད་ཅིག་གི་སྲས་མོ་ཡིན་ནམ་སྙམ་) རེ་ཏི་མགོ་ཡག་གི་སྲས་མོ་དྲི་ལྡན་མ། རྒྱ་གར་ན་གྲགས་ཆེ་བ་དགའ་བྱེད་ཀྱི་ཆུང་མ་སི་ཏུ་མ་སྟེ། སྲིན་པོའི་གཙོ་མོ་མཛད་ཙ་ན། ། ཞབས་ལ་ལྕགས་སྒྲོགས་རྒྱན་དུ་བྱས། ། ཞེས་དོན་ལ་སྲིན་པོས་བཙོན་དུ་བཟུང་བ་ཞིག་ཡིན་ཡང༌། སྲིན་པོའི་གཙོ་མོ་མཛད་ཙ་ན། །ཞེས་རབ་བཏགས་ཀྱིས་བསྟོད་པ་བཞིན་ནོ། ། ད་དུང་དེའི་འོག་ཏུའང་དེ་དག་དང་འདྲ་བར་སྲིན་རྒྱལ་གཉའ་རེངས་ཁྲག་མིག་ནས་མ་སང་གི་བར་དུ་བྱུང་ལ། དེ་ནས་རྒྱལ་ཕྲན་བཅུ་གཉིས་དང་སིལ་མ་བཞི་བཅུ་ལྷག་གྱེས་ནས་བོད་སིལ་བུར་ཐེངས་དང་པོ་དེ་འཐོར་བ་ཡིན་ནོ། ། དེ་ལ་སིལ་མ་བཞི་བཅུ་ནི་ལོ་རྒྱུས་རྣམས་སུ་བགྲང་ཚུལ་མི་འདྲ་བ་འགའ་མཆིས་ཀྱང༌། འདིར་ཏུན་ཧོང་ཡིག་ཆ་ནང་བཀོད་པ་ལྟར་བགྲང་ན། རྒྱལ་པྲན་(ཕྲན་)ཡུལ་ཡུལ་ན། མཁར་བུ་རེ་རེ་ན་གན་སྟེ། རྒྱལ་པྲན་(ཕྲན་)བགྱིད་པ་དང༌། རྒྱལ་ཕྲན་གྱི་བློན་པོ་བགྱིད་པའི་རང་(རབས་)ལ། ཞང་ཞུང་ངར་པའི་རྗེ་(རྗེ་)། བོ་ལིག་སྙ་ཤུར། བློན་པོ་ཁྱུང་པོར་སངས་རྗེ་དང༌། སྟོང་ལོམ་མ་ཙེ་གཉིས། མྱང་རོའི་པྱེན་(ཕྱེད་)ཀར་ན། རྗེ་རྩང་རྗེའི་ཐོད་ཀར། བློན་པོ་སུ་རུ་དང་གནང་གཉིས། ཡུལ་གནུབས་ཀྱི་གླིང་དུག་ན། རྗེ་གནུབས་རྗེའི་སྲིས་པ། བློན་པོ་རྨེའུ་དང་གྲོ་གཉིས། ཡུལ་མྱང་རོའི་ཤམས་པོ་ནི། རྗེ་ལོ་ངམ་གྱི་བྲོམ་ཚ། བློན་པོ་མྱ་དང་བྲེ་གཉིས། ཡུལ་སྐྱི་རོའི་ལྗང་སྔོན་ན། རྗེ་ཀྱི་རྗེའི་མང་པོ། བློན་པོ་ཤེའུ་དང་སུག་གཉིས། ཡུལ་ངས་པོའི་ཁྲ་གསུམ་ན། རྗེ་དགུག་གྲི་འི་ཟིང་པོ་རྗེ། བློན་པོ་མགར་དང་གཉན་གཉིས། ཡུལ་དབྱེ་རོ་ཡུལ་བཞི་ན། རྗེ་དབྱི་རྗེ་འི་མཁར་པ། བློན་པོ་དབོ་དང་རྡུག་གཉིས། ཡུལ་འོ་ཡུལ་གཡི་སྤང་ཀར་ན། རྗེ་འོ་རྗེའི་ཟིན་བྲང་ཚ། བློན་པོ་རྔོ་དང་དབའས་གཉིས། ཡུལ་རྔེགས་ཡུལ་གྱི་གྲུ་བཞི་ན། རྗེ་རྔོག་རྗེའི་ལ་བྲང༌། བློན་པོ་སས་པ་དང་མྱང་ནད་གཉིས། ཡུལ་ཀླུམ་རོའི་ཡ་སུམ་ན། རྗེ་ནམ་པའི་བུ་གསེང་ཏི། བློན་པོ་མྱང་དང་སྦྲང་གཉིས། ཡུལ་སྲིབས་ཡུལ་གྱི་རལ་མོ་གོང་ན། རྗེ་དྲང་རྗེའི་རྣོལ་ནམ། བློན་པོ་ཞུག་ཚམས་དང་དབྲད་གཉིས། ཡུལ་ཀོང་ལ་བྲེ་སྣར་ན། རྗེ་ཀོང་རྗེའི་དཀར་པོ། བློན་པོ་མཁར་པ་དང་ཕ་དྲུག་གཉིས། ཡུལ་མྱང་ཡུལ་གྱི་རྟ་གསུམ་ན། རྗེ་མྱང་ཙུང་སླང་རྒྱལ། བློན་པོ་འོ་རུ་དང་སྤྲགས་གཉིས། ཡུལ་དྭགས་ཀྱི་གྲུ་བཞི་ན། རྗེ་དྭགས་རྒྱལ་གྱི་སྤྲོག་ཟིན། བློན་པོ་ཕོ་གུ་དང་པོག་རོལ་གཉིས། ཡུལ་མཆིམས་ཡུལ་གྱི་དགུའ་ཡུལ་ནའ། རྗེ་མཆིམས་རྗེའི་ནེ་འུ། བློན་པོ་དང་དང་དིང་དི་གཉིས། ཡུལ་སུམ་ཡུལ་གྱི་ཡ་སུམ་ནའ། རྗེ་འབས་ལྗི་མང་རུ་ཏི། བློན་པོ་རླང་དང་ཀམ་གཉིས། ཡུལ་འབྲོག་མོ་རྣམ་གསུམ་ནའ། རྗེ་སེ་རི་ཁྲི། བློན་པོ་སྐྱང་རེ་གནག ཞེས་གསལ་བ་ལྟར་རོ། །དེ་ལྟ་ན་བོད་ཀྱི་ལོ་རྒྱུས་ལ་ཞིབ་འཇུག་གནང་མཁན་ཚོས། སྤུར་རྒྱལ་གཉའ་ཁྲི་མན་ཆད་ཀྱི་ལོ་རྒྱུས་ཙམ་གྱིས་ཚིམ་པར་མ་གནང་བར། དེའི་གོང་གི་བོད་ཀྱི་བྱུང་རིམ་ལའང་ཞིབ་ཏུ་གཟིགས་ཏེ། ཆོས་མགོ་སངས་རྒྱས་དང་། ཆུ་མགོ་གངས་ཀྱི་དཔེ་ལྟར། བོད་རང་གི་མི་རྒྱུད་གང་ལ་ཐུག་པའི་སྐོར་ཚུན་ཆད་ནས་ཞིབ་ཏུ་དཔྱད་པར་མཛོད་ཅིག་ཅེས་ཀྱང་བསྐུལ་ལོ། ། གདོད་མའི་སྤྲ་དང་སྤྲེའུ་ལས་ཆད་པའི།། གདུང་དྲུག་མེས་པོའི་ཕ་ས་ཡངས་པོ་འདི།། གཏུམ་དྲག་དཔའ་བོའི་རྩལ་ལྡན་མངའ་མཛད་བཅུས།། བཟུང་བའི་གཏམ་རྒྱུད་མདོ་རྒྱུད་གཞུང་ནའང་གསལ།། སྟག་སེང་ཁྱུང་འབྲུག་ལྟ་བུ་གཏུམ་པོའི་ཁྱུ།། གཅིག་ཏུ་འདུ་བའི་ཐབས་ཚུལ་ཆེས་དཀའ་བས།། སླར་ཡང་སིལ་མ་བཞི་བཅུ་འཐོར་བ་ཡི།། ཞིང་འདིའི་འགྱུར་འགྲོས་དབྱར་མཚོའི་རླབས་བཞིན་འཁྲུགས།།ཞེས་ཀྱང་སྨྲས་སོ།།
དེ་ཡང་ལྷག་བཅས་ལ། མཚམས་སྦྱོར་བའི་ལྷག་བཅས་དང་། དམ་བཅའ་བའི་ལྷག་བཅས་དང་། གཞན་འདྲེན་པའི་ལྷག་བཅས་དང་། གསུམ་ཡོད། དང་པོ་ནི་ཚིག་སྔ་ཕྱི་མཚམས་སྦྱོར་བྱེད་དང་། ལྷག་བཅས་གཉིས་ཀ་ཡིན་སྟབས། མཚམས་སྦྱོར་བའི་ལྷག་བཅས་ཟེར། དེ་ལ་རིམ་ཅན་དུ་མཚམས་སྦྱོར་བ་དང་། ཅིག་ཅར་དུ་མཚམས་སྦྱོར་བ་གཉིས་ལས། དང་བོ་ནི་དཔེར་ན། ལག་པ་བརྐྱངས་ཏེ་བཟུང། ཕྱག་འཚལ་ཏེ་བཤད། མདའ་འཕངས་ཏེ་ཕོག། ལག་པ་བརྙལ་ལ་ཟས་ཟ། ལག་པ་བརྐྱངས་ནས་བཟུང་། ཕྱག་འཚལ་ནས་བཤད། མདའ་འཕངས་ནས་ཕོག། ལྟ་བུ། གཉིས་པ་ནི། དཔེར་ན། གཤོག་པ་བརྐྱངས་ཏེ་འཕུར། འུར་སྒྲ་དང་བཅས་ཏེ་སོང་། མིག་བགྲད་དེ་བལྟས། ལྟ་བུ། མདའ་འཕངས་ཏེ་ཕོག་ལྟ་བུ། མདའ་འཕངས་བའི་རྗེས་སུ་ཕོག་དགོས་སྟབས་འཕངས་པ་ཕོག་པ་རིམ་ཅན་ཡིན་པས་ཏེ་སྒྲ་དེ་ལ་རིམ་ཅན་དུ་མཚམས་སྦྱོར་བའི་ལྷག་བཅས་ཟེར་ལ། གཤོག་པ་བརྐྱངས་ཏེ་འཕུར་ལྟ་བུ་གཤོག་པ་བརྐྱངས་པ་དང་འཕུར་བ་དུས་མཉམ་ཡིན་སྟབས་ཏེ་སྒྲ་དེ་ཅིག་ཆར་དུ་མཚམས་སྦྱོར་བའི་ལྷག་བཅས་ཡིན་ཟེར་རོ།
ཁྭ། ༡དད་འབུལ་ཞུས་པའི་འབྲུ་རིགས་ཀྱི་སྤྱི་མིང༌། ༢འབྲུ་རིགས་སྤྱིའི་མིང༌། དཔེར་ན་མཚུར་ཕུའི་དགོན་པའི་ནང་གི་རྡོ་རིང་ཡི་གེའི་ཡིག་ཕྲེང༢༨པ་ནས༣༡པ་ལས། ལྷ་རོས་ཀྱི་འབངས་དང༌། དཀོར་ལ། ཁྲལ་མྱོ་དབབ་པ་དང༌། ཁྭ་དང༌། ཆད་ཀ:མྱྀ་བཞེས་པ་ལས་སྩོགས་པ་ཡང༌། ལྷ་རྀས་ཆེན་པོའི་ཐང་དུ་བཀའས་གནང་ངོ༌། །ཞེས་དང༌། ༡༠༧༧པའི་ཡིག་ཕྲེང༦༠པ་ལས། ཁྭ་མངན་ལྟ་བུ་གཉེར་ཆེན་གྱི་སུག་ལས་གྱང་རྔོ་ཐོག་ན། ཞེས་དང༌། ༡༡༡༡པའི་ཡིག་ཕྲེང་དང་པོར། རྒོད་སྩང་ཆོགས་པའི་སྩང་དང༌། ཁྭ་སྩང་པ་རྣཾ་གཉིས་ཀྱི་སྩང་རྩིས། ཞེས་དང༌། ཡིག་ཕྲེང༡༠པ་ལས་ཤ་ཅུ་ཁྭ་མངན་ཀྱི་རྟའི་ལོའི་དཔྱིད་རྩིས་བགྱིས་པའི་གཞི་ལུས་གྲོ་ནས་ཁལ་ཉིས་སྟོང་དྲུག་བརྒྱའ་དགུ་བཅུ་རྩ་ཕྱེ་དང་དགུ་དང་བྲེ་དགུ་ཞེས་དང༌། ཡིག་ཕྲེང༡༢ལས། རྟའི་ལོའི་སྟོན་རྒྱ་ཤ་ཅུ་པ་སྟོང་སྡེ་གསུམ་ལ་རྐྱ་དྲུག་བརྒྱའ་བརྒྱད་ཅུ་རྩ་བཞི་མཆིས་པ། རྐྱ་གཆིག་ཀྱང་ཁྭ་ཁལ་གཉིས་གཉིས་འབུལ་བ་བསྡོམས་ན་ནས་ཁལ་སྟོང་སུམ་བརྒྱའ་དྲུག་ཅུ་རྩ་བརྒྱད་བྱུང་བ་ཞེས་གསལ།
གླ་བ་ནི་འོ་འཐུང་སྲོག་ཆགས་ཀྱི་རིགས་གཅིག་རེད། དེ་མདོ་དབུས་མཐོ་སྒང་གི་ས་ཆའི་ནགས་གསེབ་དུ་འཚོ་སྡོད་བྱེད་ཀྱིན་ཡོད། གླ་བ་ཕོ་རིགས་ཀྱི་གླ་རྩི་སྟེ་ཕོ་མཚན་སྔོན་གྱི་ཁུག་མ་དེ་སྨན་རྩ་ཆེན་ཡིན་ཕྱིར། རྔོན་པས་ལྐོག་བསོད་བྱེད་དྲགས་པས་ད་ལྟ་མེད་པར་འགྲོ་ཉེན་ཡོད་པས་སྲོང་སྐྱོབས་བྱེད་པར་སྐུལ་བ་ཡིན།
སྤུ་རྒྱལ་གཉིས་པ་མུ་ཁྲི་བཙན་པོ་(སྤྱི་ལོའི་སྔོན་གྱི་355-272) སྐབས་ཞང་ཞུང་ནས་མཁས་པ་ཆེན་པོ་གཤེན་ནམ་མཁའ་སྣང་བ་མདོག་ཅན་ལ་སོགས་བརྒྱ་དང་རྩ་བརྒྱད་གདན་དྲངས། བོད་དུ་བོན་གྱི་འདུ་གནས་ཆེན་པོ་བཞི་བཅུ་རྩ་ལྔ་བཙུགས། བོན་གྱི་གསུང་རབ་མདོ་འབུམ་རྒྱུད་མཛོད་སོགས་པོ་ཏི་མང་པོ་བསྒྱུར་བར་མཛད། དེ་ཡང་ལུང་གི་སྙིང་པོ་ལས། དག་པ་ལྷ་ཡི་ཡི་གེ་སྟག་གཟིག་སྤུངས་ཡིག་ཏུ་བསྒྱུར། སྟག་གཟིག་གི་སྤུངས་ཡིག་ཞང་ཞུང་གི་ཡིག་རྒན་དུ་བསྒྱུར། ཡིག་རྒན་སྨར་སྦྲག་ཏུ་བསྒྱུར། དེ་སྨར་ཆེ་ཆུང་དུ་བསྒྱུར། སྨར་ཆེན་དབུ་ཆེན་ནམ་གཟབ་ཏུ་བསྒྱུར། ཡིག་སྣ་འབྲུ་མ་ལས་བརྩམས་སོ། །ཞེས་དུས་དེའི་སྐབས་སུ་བོད་ལ་ཡི་གེ་ཡོད་པར་གསུངས་ཤིང༌། ཡིག་གཟུགས་ལ་ལེགས་བཅོས་ཐོག་མར་བྱས། མདོར་ན་མུ་ཁྲི་བཙན་པོ་ནི་བོད་དུ་གཡུང་དྲུང་བོན་དར་རྒྱས་མཛད་མཁན་གཙོ་བོ་ཡིན་ཞིང༌། བོན་དར་རྒྱས་ཆེན་པོ་བྱུང་བས་བོན་པོ་རྣམས་ཀྱིས་ཁོང་ལ་བརྩི་བཀུར་ཆེན་པོ་བྱེད་པར་སྣང༌།
ཀླུ་རོལ་གྱི་འབྱུང་རྐྱེན་ལ་གཙོ་ཆེར་ཤོད་ཚུལ་རིགས་མི་འདྲ་བ་གཉིས་ཡོད་དེ། ཅིག་ཤོས་ཀྱིས་བོད་ཀྱི་བཙན་པོའི་རྒྱལ་རབས་ཀྱི་ཡར་སྔོན་ནས་བཟུང་བོན་ལུགས་ཀྱི་བྱེད་སྒོ་སྟེང་དམར་མཆོད་བྱ་བའི་ལུགས་སྲོལ་ཡོད་པ་དེ་ནི་ཀླུ་རོལ་གྱི་ཆེས་ཐོག་མའི་རྣམ་པ་ཡིན་ཟེར་ཞིང་། ཀླུ་རོལ་རྩེ་བའི་བརྒྱུད་རིམ་ཁྲོད་དུ་རྩེད་མོ་བའི་ཁ་དང་རྒྱབ་སོགས་ལ་ལྕགས་ཁབ་མང་པོ་འཛེར་བ་དང་། མགོ་ལ་གྲིས་གཏར་ནས་དམར་པོ་ཁྲག་གི་མཆོད་པ་འབུལ་བ། སྐྱེས་ཕོ་མོ་རྣམས་ཀྱིས་དད་པའི་སྟོབས་དང་བསྟུན་ནས་ཇ་ཆང་གི་མཚོ་མོ་བསྐྱིལ་བཞིན་བསང་མཆོད་རྒྱ་ཆེན་གཏོང་བའི་ཁྲོད་ར་ལུག་གསོན་པོར་བསྲེག་པའི་དམར་མཆོད་ཀྱི་སྲོལ་རྒྱུན་ཡོད་པ་དེ། ད་ལྟ་མཚམས་བཅད་ནས་རྩམ་པས་ར་ལུག་གི་དབྱིབས་བཟོས་ཏེ་ལྷ་བསང་གཏོང་བ་དང་མཉམ་དུ་སྔོན་གྱི་མཆོད་ལུགས་མ་ཉམས་པར་བྱེད་པ་འདི་ལས་བྱུང་བར་བཤད།
རང་བྱུང་རིག་པའི་རྡོ་རྗེ་ཀརྨ་ཀ།།དཔལ་ལྡན་སི་ཏུ་པདྨ་དབང་མཆོག་རྒྱལ། །སྒམ་པོ་མཆོག་སྤྲུལ་འབྲུག་པ་ཐམས་ཅད་མཁྱེན། །ཡོངས་འཛིན་བདུན་པ་རྣམས་ལ་གསོལ་བ་འདེབས། །རྒྱལ་བ་བསྟན་འཛིན་རྒྱ་མཚོ་པཎ་ཆེན་ཟུང་། །དཔའ་བོ་མཆོག་སྤྲུལ་རྨ་སྤྲུལ་རིན་པོ་ཆེ། །དབོན་སྤྲུལ་མཁྱེན་སྤྲུལ་ཀོང་སྤྲུལ་ལྷ་སྤྲུལ་པ། །སྐྱེས་ཆེན་དམ་པ་རྣམས་ལ་གསོལ་བ་འདེབས། །སི་ཏུ་མཆོག་སྤྲུལ་པདྨ་དོན་ཡོད་མཆོག །ཟླ་བཟང་ངེས་དོན་བསྟན་པའི་རྒྱལ་མཚན་ཞབས། །
<<ཆ་འཕྲིན་གསར་བ་འདི་ནི། >>བོད་ཕྱི་ནང་གཉིས་སུ་ཡོད་པའི་བོད་མིའི་གཞོན་སྐྱེས་ཁག་ཅིག་གིས་མ་སྐུལ་དང་བླང་གིས་གཙོ་གཉེར་བྱེད་བཞིན་པའི་བོད་ཡིག་གི་དྲ་ཚིགས་ཤིག་ཡིན་ལ། བོད་དང་བོད་མི་རང་གི་ཆ་འཕྲིན་ལག་རྩལ་ཐད་སྔར་མེད་ཀྱི་སྐུལ་འདེད་གཏོང་བཞིན་པའི་རྣམ་པ་གསར་པའི་ལམ་དུ་མདུན་བསྐྱོད་བྱས་ཡོད་པས། དེང་རབས་གྲགས་ཅན་དྲ་རྒྱའི་ཆ་རྐྱེན་ཕལ་ཆེ་བ་ཚང་ཡོད་ཅེས་ཞུ་ན་ངོ་མནོང་མི་དགོས་པའི་སྤོབས་པ་ཡོད།
བོད་རྗེ་བདུན་པ་སྲིབ་ཁྲི་བཙན་པ་ོནི། སྤྱི་ལོ་སྔོན་དུས་རབས་གསུམ་པའི་ནང་གདགས་ཁྲི་བཙན་པོ་དང་། ཡུམ་སྲིབ་ལྷ་སྔོན་པོོ་གཉིས་ཀྱི་སྲས་སུ་འཁྲུངས། གསས་མཁར་ཁོམ་རུ་རིང་བཞེངས། སྐུ་གཤེན་ཅོའུ་ཞལ་དཀར་གྱིས་མཛད། བཙུན་མོས་བཙུན་རླུང་རྗེའམ་ས་བཙུན་ཀླུ་རྗེ་ཁབ་ཏུ་བསུས། རིགས་སྲས་གྲི་གུམ་བཙན་པོ་འཁྲུངས། རྒྱལ་པོ་འདི་དག་གི་རིང་ལ་བོན་གྱི་བསྟན་པ་གང་སར་དར་ཏེ། བླ་ན་རྒྱ་ཆེ། གོང་ན་གཉན་ཆེ། བར་ན་ཁྲིམས་དམ། འོག་ན་འབངས་སྐྱིད། བོན་སྲིད་ཟུང་འབྲེལ་གྱི་འཕྲིན་ལས་དར་ཞིང་རྒྱས་ཟེར། འདི་ཡན་གྱི་བོད་རྗེ་རྣམས་སྲས་ཀྱིས་རྟ་ཞོན་ཐུབ་པ་དང་། ཡབ་རྨུ་ཐག་ལ་འཇུས་ནས་གནམ་ལ་གཤེགས་པ་དང་། ས་ལ་པུར་དང་བང་སོ་མེད་པས་གནམ་གྱི་ཁྲི་བདུན་ཞེས་གྲགས་པར་བཤད། དོན་དུ་རྒྱལ་པོ་འདི་དག་གཤེགས་རྗེས་ཕུང་པོ་མེ་ལ་བསྲེགས་པའ་ིདུ་བ་གནམ་ལ་སོང་བ་ན། བཙན་པོ་གནམ་གྱི་རྨུ་ཐག་ལ་འཇུས་ནས་སོང་ཚུལ་དང་། བང་སོ་གནམ་ལ་བཏབ་ཅེས་བསྒྲགས་པ་ཙམ་ཡིན་ནོ། །དེ་དག་དང་འབྲེལ་བའི་མེས་པོའི་གདུང་བརྒྱུད་ཀྱི་འཕེལ་རིམ་དང་སྐབས་དེའི་འཚོ་བའི་གནས་བབས་སོགས་དཔྱད་འདོད་པ་ཤིན་ཏུ་མང་ཡང་རེ་ཞིག་དེ་ཙམ་གྱིས་ཆོག་པར་བྱས་སོ། །
༢། བརྒྱད་ཚན་གྱི་གཏན་སྲོལ་འདི་ནི་ནེའུ་ལེན་ཌེ་ཡིས་རྩ་རྫས་ 56 ལས་མང་བ་འབྱུང་མི་སྲིད་པའི་ཚོད་བགམ་ལ་གཞི་བཞག་སྟེ་གསར་གཏོད་བྱས་པ་ཞིག་ཡིན། འོན་ཀྱང། ཕྱིས་སུ་རྩ་རྫས་མང་པོ་ཞིག་གསར་རྙེད་བྱུང་བ་དེ་དག་གི་ཁྱད་ཆོས་ནི་བརྒྱད་ཚན་གྱི་གཏན་སྲོལ་དང་མི་མཐུན་པར་འགྱུར་ཡོད།
༤ སྒལ་ཚིགས་ལ་སྐྱོན་ཕོག་པའི་ནད་པ་ཡིན་ན། སྒལ་ཀླད་ལ་གནོད་སྐྱོན་མི་ཕོག་པའི་ཆེད་དུ་ངེས་པར་ཏུ་ཤིང་གི་པང་ལེབ་སྟེང་ བྱམས་དགོས་པ་ལས་རས་བཟོས་བྱམས་ཁྲི་སྤྱོད་མི་རུང་།
དུས་ཚིགས་བཀོད་བསྒྲིགས་སྔོན་ནས་བྱས་པ་ལྟར།། འབྲེལ་ཡོད་འཐུས་མིའི་གཞུང་ལས་ཁང་དུ་བཅར།། སྤྲོ་སེམས་འཁོལ་བའི་ཕེབས་གསུའི་སྣེ་ལེན་བཅས།། ལྷན་དུ་འཛོམས་པའི་གོ་སྐབས་ལྷུག་པོར་ཐོབ།།
སྐྱག་གཅིན་སྒོར་མི་ཐིངས་པའི་བྱིས་པ་སྣབས་ལུག་ཅིག་ཟ་འོག་སེར་པོས་བཏུམས་ཤིང་ཀུན་གྱིས་མགོན་དུ་བཀུར་ཞིང་དེའི་གཅིན་སྐྱག་བཟའ་བ་མ་ཟད་དེའི་ཁྲི་མཐོ་དམའ་དང་དག་རྫུན། ཞྭ་ཡག་བཙོག་སོགས་བརྩད་དེ་ཐ་ན་སྐྱ་སེར་ཁྲི་སྟོང་གིས་དམག་འདྲེན་རེས་དང་མི་གསོད་ཁྲག་སྦྱོར་གྱིས་ལས་ལ་ཞུགས་ཏེ་བསད་བསད་བདེ་བ་ཅན་ལ་བུད་སོང་ཚུལ་སྨྲ་བ་དང་།བླ་མས་ཆོས་གོས་འོག་ནས་བུད་མེད་མང་པོར་གང་བྱུང་དུ་སྤྱད་དེ་བྱི་ཕྲུག་བཟོ་ཆོག་པ་མ་ཟད་ལུས་འབྲེལ་ཐོགས་ཚད་ཞིང་ཁམས་ལ་འགྲོ་ཆོག་པའི་ལྟ་ཚུལ་འཛིན་པ་དང་། ཤཱཀྱ་ཐུབ་པའི་འདོད་ཆུང་ཆོག་ཤེས་དང་དགེ་སྦྱོང་གི་ཆོས་བཞི་“གཤེ་ཡང་སླར་མི་གཤེ་བ་དང་།ཁྲོས་ཀྱང་སླར་མི་ཁྲོ་བ་དང་། བརྡེགས་ཀྱང་སླར་མི་བརྡེག་པ་དང་། མཚང་དྲུས་ཀྱང་སླར་མཚང་མི་འདྲུ་བ།”ལ་མཐོང་ཆུང་གིས་ཐེག་པ་དམན་པའི་དམན་སྤྱོད་དུ་བལྟས་ཏེ་ཐེག་ཆེན་པ་དག་གིས་ཀ་ཤ་པ་ཎི་འབུམ་རེ་བའི་གོས་གྱོན་ཆོག་ཚུལ་དང་ཁང་བརྩེགས་ལྔ་བརྒྱ་ལ་ལའང་ལོངས་སུ་སྤྱོད་ཆོག་པའི་ལུང་མཚར་ལ་རིང་བ་མང་དུ་འདྲེན་པ་ནི་བླ་མའི་ཆོས་ལུགས་ཀྱི་ཁྱད་རྟགས་གསུམ་པའོ།།
བོད་རྗེ་ཉེར་བཞི་པ་རྒྱལ་ཏོ་རེ་ལོང་བཙན་ནི། སྤྱི་ལོའི་དུས་རབས་གཉིས་པའི་དུས་སྟོད་ཙམ་དུ་ཡབ་རྒྱལ་པོ་ལྡེ་སྤྲིན་བཙན་དང༌། ཡུམ་གཉན་བཙུན་མང་མོ་རྗེ་གཉིས་ཀྱི་སྲས་སུ་སྐུ་འཁྲུངས། སྐུ་བོན་ཞང་ཞུང་ཏ་ར་ལ་ཧ་རིས་མཛད་ཅིང་གསས་ཁང་ཡང་བཞེས། བཙུན་མོ་འོ་མ་ལྡེ་བཟའ་ཁྲི་བཙུན་བྱང་མ་ཁབ་ཏུ་བཞེས། རིགས་སྲས་ཁྲི་བཙན་ནམ་སྐུ་འཁྲུངས། བློན་པོ་ཐོན་མི་འབྲིང་པོ་རྒྱལ། གནུབས་སྨན་ད་རེ། སྟོང་དར་རྗེ་རྣམས་ཀྱིས་བྱས་སྐད། འདི་མན་ཆད་འབངས་དང་གཉེན་བསྲེས་མན་ཆད་ལྡེ་སྲས་བཞག །དེ་ཡི་དོད་དུ་ལྷ་སྲས་བཙན་པོ་ཟེར། ཞེས་གྲགས། རྒྱལ་པོ་འདིའི་གཅུང་པོ་ལྟབ་ནག་བྱ་བ་ཐང་མཚམས་སུ་ཕབ། དེའི་རྒྱུད་ལ་ཞང་ལྔ་གཅུང་པ་ཞེས་གྲགས། ། བོད་རྗེ་ཉེར་ལྔ་པ་ཁྲི་བཙན་ནམ་ནི། སྤྱི་ལོའི་དུས་རབས་གཉིས་པའི་དུས་དཀྱིལ་ཙམ་དུ་ཡབ་རྒྱལ་པོ་ཏོ་རི་ལོང་བཙན་དང༌། ཡུམ་འོ་མ་ལྡེ་བཟའ་ཁྲི་བཙུན་གཉིས་ཀྱི་སྲས་སུ་སྐུ་འཁྲུངས། སྐུ་བོན་ཞང་ཞུམ་མུ་ཧ་ལ་རྒྱལ་གྱིས་མཛད། བཙུན་མོ་སྨན་བཟའ་ཁྲི་དཀར་ཁབ་ཏུ་བཞེས། རིགས་སྲས་ཁྲི་སྒྲ་དཔུང་བཙན་འཁྲུངས། གནུབས་གཉའ་དོར་གཙུག་དང་དབས་ཁྲི་ཟུང་མོང་ཁོང་གཉིས་ཀྱིས་བློན་པོ་བྱས། བང་སོ་གངས་དཀར་རྩེ་ལ་བཏབ། རྒྱལ་པོ་འདི་ཉིད་བཙན་ལྔ་ལས་བཙན་གཉིས་པ་ཡིན་ནོ། །
བོད་རྒྱལ་སྟག་རི་གཉན་གཟིགས་སྐབས་ད་ལྟའི་འཕན་ཡུལ་གྱི་ཕྱོགས་འདིར་བོད་རྗེའི་གཉེན་ཚན་རྒྱལ་ཕྲན་ཟིང་པོ་རྗེ་ཡོད་ཅིང་སྤྱོད་པ་ངན་པས་ཡུལ་མི་རྣམས་ཞེ་ལོག་ཅིང༌། མངའ་འོག་གི་མི་དྲག་དབས་དབྱི་ཚབ་དང༌། མྱང་ཙེང་སྐུ་སོགས་ངོ་ལོག་སྟེ། རྒྱལ་པོ་སྟག་རི་གཉན་གཟིགས་ཀྱི་དྲུང་དུ་ཐོན་ནས་བཙན་པོ་དང་ལྷན་དུ་མནའ་བཅད། འོན་ཀྱང་ཟིང་པོ་རྗེ་ལ་དམག་མ་དྲངས་གོང་བཙན་པོ་གཤེགས་ཟིན་པས་དགྲ་ལན་མ་ལོན་པར་ལུས། སྤྱི་ལོ་608ལོར་སྲས་གནམ་རི་སྲོང་བཙན་(སྤྱི་ལོ་592-629)གྱིས་ཡབ་ཀྱི་མཛད་འཕྲིན་མུ་མཐུད་དུ་བསྐྱངས་ཏེ། མཐའ་ཡི་རྒྱ་དང་གྲུ་གུ་འོག་ཏུ་བཏུལ། ལྷག་པར་བཙན་པོ་གནམ་རི་སྲོང་བཙན་སྐུ་ངོ་མས་དམག་མི་ཁྲི་ཕྲག་ཙམ་ཁྲིད་ནས་གཡུལ་བཤམས་ཏེ་མཁར་ཡུ་སྣ་ནི་གཏོར། དགུ་གྲི་ཟིང་པོ་རྗེ་ནི་བརླག མང་པོ་རྗེ་གསུམ་བུ་ནི་གྲུ་གུའི་ཡུལ་དུ་བྲོས། ཕག་གི་ཡུང་བ་སྣ་མན་ཆད་ཀོང་པོ་བྲེ་སྣ་ཡན་ཆད་བཙན་པོའི་ཕྱག་ཏུ་ལོན་ཞིང༌། བཙན་པོ་བཀའ་ཕབ་སྟེ་སྔར་ཡུལ་ངས་པོ་ཟེར་བ་ཡང་འཕན་ཡུལ་ཞེས་པར་མིང་བསྒྱུར་མཛད། སྐབས་དེར་མྱང་ཙེང་སྐུ་དང༌། དབས་དབྱི་ཚབ། མནོན་འདྲོན་པོ། ཚེས་པོང་ནག་སེང་བཅས་ཀྱིས་སྤུར་རྒྱལ་ལ་བློ་དཀར་བྱས་པས་བྲན་གཡོག་ཁྱིམ་དུད་མང་པོ་དང་ཡུལ་ཆེན་པོ་གནང་བ་མ་ཟད། རྒྱལ་པོའི་བློན་པོར་བཅུག་པ་དང༌། ཁྱུང་པོ་སྤུང་སད་ཙེས་ཀྱང་གཙང་བོད་ཀྱི་རྗེ་བོ་མར་མུན་ཞེས་པའི་མགོ་བོ་བཅད་དེ་བཏུལ་ནས་གཙང་བོད་ཀྱི་འབངས་མི་ཁྱིམ་དུད་ཁྲི་ཕྲག་གཉིས་སྤུར་རྒྱལ་བཙན་པོའི་མངའ་འབངས་སུ་ཕུལ་བ་དང༌། སེང་གོ་མི་ཆེན་གྱིས་དྭགས་པོ་ཡོངས་རྫོགས་སླར་ཡང་བཙན་པོའི་མངའ་འབངས་སུ་བཀུག་པ་སོགས་དབུས་གཙང་ཕལ་མོ་ཆེ་སྤུར་རྒྱལ་གྱི་མངའ་ཞབས་སུ་ཚུད་པ་སོགས་རྒྱལ་ཕྲན་མང་པོ་དབང་དུ་བཅུག་ནས་བོད་ཁམས་གཅིག་གྱུར་གྱི་རྨང་གཞི་ལེགས་པར་བཏིངས་པའི་ཕྱག་ལས་རྨད་དུ་བྱུང་བ་མཛད་པས། མྱང་དབས་སོགས་ཀྱིས་བསྟོད་པའི་གླུ་ཕུལ་ཞིང༌། ཡུལ་ངས་པོའི་འབངས་དབྱི་ཚབ་ལ་སོགས་པས། ཆབ་སྲིད་གནམ་བས་མཐོ། །དབུ་རྨོག་རི་བས་བཙན་ཏེ། །ཞེས་གཟེངས་བསྟོད་ཀྱི་མཚན་གསོལ་བས་དེ་ནས་བཟུང་མཚན་ལ་གནམ་རི་སྲོང་བཙན་དུ་གྲགས་སོ།།
ཏཱ་ལའི་བླ་མ་དང་། པཎ་ཆེན། སྲིད་སྐྱོང་། ཧོ་ཐོག་ཐུ་སོགས་ལ་ཡོན་རྒྱལ་རབས་དང་ཆིང་རྒྱལ་རབས་ཀྱི་ལུགས་སྲོལ་ལྟར། རྟ་རགས་བསྒྲིགས་ནས་འགྲོ་སྐབས། སོག་ཆས་སྤྲས་ནས་དར་ཆ་ཚོས་གཞི་མི་འདྲ་བ་སྣ་ཚོགས་ཁྱེར་ཏེ་རྟ་རགས་ཚང་མའི་སྔོན་དུ་འགྲོ་མཁན་ཁ་ཤས་ཡོད་པ་དེའི་མིང་།
མཚན་རྒྱས་པར་སྙེ་མོ་ཁྱུང་ཚང་བྲག་ཅེས་ཞུ། ད་ལྟའི་སྙེ་མོ་རྫོང་ནས་བྱང་ཤར་ངོས་སུ་སྤྱི་ལེ་གཅིག་ལྷག་ཙམ་སོང་ན་རྟགས་རི་ཞེས་པའི་ལོགས་སུ་ཁྱུང་ཚང་ཕུག་དང་། དེའི་འོག་ཏུ་འདུ་ཁང་ཆགས་ཡོད། བཙུན་དགོན་དེ་ནི་ཐོག་མར་གུ་རུས་ཆོས་རྒྱལ་ཁྲི་སྲོང་ལ་ལུང་བསྟན་པ་ལ་སྙེ་མོ་བྱེ་མཁར་ཆོས་སྡེ་ཞེས་པར་ཡབ་ཧོན་འདོད་དང་ཡུམ་བྲམ་ཟེ་བཀའ་བརྒྱད་ཅེས་པར་ཁྱིའུ་བྱིས་པ་ལོ་བརྒྱད་པ་ཞིག་ཡོད་པས་དེ་ནི་ཁྱད་དུ་འཕགས་པ་ཞིག་ཡིན་པས་བྱིས་པ་དེ་སློང་དང་སྟེར་བ་ཡོད་གསུངས་པ་ལྟར་རྒྱལ་བློན་དཔོན་གཡོག་རྟ་པ་བརྒྱད་ཕེབས་ནས་བྱིས་པ་མང་པོའི་དཀྱིལ་ནས་བེེ་རོ་ཁྱད་དུ་འཕགས་པར་གཟིགས་ནས་ཁྱོད་ཀྱི་ཕ་མའི་མིང་ལ་ཅི་ཟེར་གསུངས་པར། ཕ་མའི་མཚན་ཇི་བཞིན་ཞུས། ཕ་གང་དུ་སོང་ངམ་ཞེས་བྲིས་པར། ཕ་ཆང་མཆོད་དུ་ཕེབས་པས་གཏམ་འཚོལ་དུ་སོང་ཞེས་གསུངས། ཡུམ་བཞུ་སྣུམ་འཚོལ་དུ་ཕེབས་པས་མིག་འཚོལ་དུ་སོང་ཞེས་གབ་ཚིག་གི་ལམ་ནས་གསུངས། རྒྱལ་བློན་རྣམས་ཀྱིས་ད་ང་ཚོས་འཚོལ་དགོས་པའི་བྱི་པ་འདི་རང་རེད་འདུག་དགོངས་ནས་མཉམ་དུ་བུའི་ཁྱིམ་དུ་ཕེབས། ཡུམ་ལ་མིག་སྤོར་ཅིག་གསུངས་པས་ཡུམ་གྱིས་བསྣམས་ཕེབས་པའི་སྣུམ་གྱིས་གསལ་མེ་སྤར། ཡབ་ལ་གཏམ་ཞུས་ཤིག་གསུངས་པར་ཡབ་སྐུ་ར་སྦིར་བས་གཏམ་མང་པོ་ཞུས། རྒྱལ་པོས་བུ་བསམ་ཡས་སུ་གདན་འདྲེན་དགོས་གསུངས་པར། ཡབ་ཡུམ་གཉིས་ཀྱིས་ངོས་གཉིས་ལ་བུ་འདི་རང་ལས་མེད་པས་གནང་བ་གནང་རོགས་ཞུས་པར་ཡབ་ཡུམ་གཉིས་ཀྱི་འཚོ་གོས་རྒྱལ་པོས་གནང་རྒྱུར་ཞལ་བཞེས་ཏེ་བསམ་ཡས་ལ་གདན་དྲངས། རྒྱ་གར་ལ་ལོ་ཙཱ་སློབ་ཏུ་ཕེབས་པའི་ནང་ནས་ཕུལ་དུ་བྱུང་བའི་རྩལ་ཐོན། དེ་རྗེས་གནས་དེར་ཕེབས་ནས་གུ་རུ་དང་། ཁྲི་སྲོང་། བེེ་རོ་བཅས་གསུམ་ལྷན་དུ་སྒྲུབ་པ་མཛད། གུ་རུས་སྒྲུབ་ཕུག་འདི་ཅུང་ཆུང་དྲག་འདུག་གསུངས་ནས་ཆེ་རུ་བཏང་གནང་བའི་སྐུ་རྗེས་ཀྱང་ཡོད། སོ་སོས་འཇིམ་གྱི་སྐུ་བརྙན་རེ་བཞེངས་གནང་བའི་འདམ་བག་ཅུང་ཟད་རེ་ལྷག་པས་ད་འདིས་ཅི་བྱེད་གསུང་པར་གུ་རུས་འདིས་སྲུང་མ་ཞིག་བཞེངས་གསུངས་ཏེ་རྟ་མགྲིན་གྱི་སྐུ་བརྙན་ཞིག་བཞེངས་གནང་མཛད། རྗེས་སུ་སྐུ་དེ་རྩེ་ཕོ་བྲང་དུ་གདན་དྲངས་པས་སྐུ་གཉེར་གྱིས་སྐུ་དེ་གང་དུ་འཇོག་གམ་གསུང་སྐབས། ང་འདིར་མི་སྡོད་སྙེ་མོ་ཁྱུང་ཚང་དུ་སྐྱེལ་རོགས་ཞེས་གསུང་བྱོན་པས་སྐུ་རང་འཇགས་སུ་གདན་དྲངས། ལོ་ལྟར་གཞུང་ནས་གསེར་ཌཾ་རེ་དང་སྐུ་གཉེར་ལ་འབྲུ་ཁལ་གསུམ་རེ་གནང་སྲོལ་ཡོད། སྒྲུབ་ཕུག་ནང་དབུས་སུ་གུ་རུ་དང་། གཡས་སུ་ཁྲི་སྲོང་། གཡོན་དུ་བེེ་རོ་བཅས་ཀྱི་བཞུགས་གནས་དང་། རྟེན་གཙོ་རྟ་མགྲིན་གསུང་བྱོན་མ་དང་ཤོད་དུ་འདུ་ཁང་ཀ་དྲུག་ནང་གཙོ་བོ་གུ་རུ་མཚོ་སྐྱེས་རྡོ་རྗེའི་སྐུ་བརྙན་དང་། གཡས་སུ་ཁྲི་སྲོང་གཡོན་དུ་བེེ་རོ་བཅས་སྐུ་བརྙན་མི་ཚད་མ་སོགས་སྐུ་བརྙན་མང་པོ་མཇལ་རྒྱུ་ཡོད། ད་ལྟ་གསར་བཞེངས་གནང་བའི་སྔོན་གྱི་འདུ་ཁང་དེ་འདྲའི་ནང་སྔོན་གྱི་སྐུ་བརྙན་དེ་དག་གི་སྐུ་ཚབ་གསར་བཞེངས་གནང་བ་མཇལ་རྒྱུ་ཡོད་ལ་དེའི་གཡས་སུ་མཁའ་འགྲོ་ཡེ་ཤེས་མཚོ་རྒྱལ་དང་། གཡོན་དུ་ལྷ་ལྕམ་བེེདྷ་ར་བའི་སྒྲུབ་ཕུག་ཀྱང་མཇལ་རྒྱུ་ཡོད།།
གྲོང་ཁྱེར་སྲང་ལམ་རྐང་པའི་འགྲོས་ཀྱིས་གཤགས༎ སྲོད་དུས་གློག་སྒྲོན་མཆེད་པའི་འོད་སྣང་ཁྲོད༎ མི་ཚོགས་ཁྲི་མ་འབུམ་གྱི་ཁྲོམ་གསེབ་ནས༎ ལྕགས་ཀྱི་ཀ་བ་རིང་མོའི་ལྗིད་ཉམས་མཐོང༌༎
ཞུ་སྒྲིག་གི་སྐོར། ༡༽ བཀའ་གདམས་པའི་དོན་གྱི་ལམ་རིམ་བེའུ་བུམ་སྔོན་པོའི་བཤད་ཁྲིད་ཟིན་བྲིས། ༢༽ རྟེན་འབྲེལ་བསྟོད་པའི་བཤད་ཁྲིད་ཟིན་བྲིས། ༣༽ བློ་སྦྱོང་སྙན་བརྒྱུད་ཆེན་མོའི་བཤད་ཁྲིད་ཟིན་བྲིས་བཅས་བཤད་ཁྲིད་གནང་མཁན། ༸ཡབ་རྗེ་བླ་མ་ཤར་གདོང་རིན་པོ་ཆེ། མཚོ་སྔོན་མི་རིགས་དཔེ་སྐྲུན་ཁང་གིས་དཔར། ༤༽ རྩ་ཤེའི་བཀའ་ཁྲིད་ཟིན་བྲིས། བཀའ་འབུམ། པོད་ཀ་པ༽ཕྱི་ལོ་༢༠༠༨ ལོའི་༸གོང་ས༸ རྒྱལ་དབང་སྐུ་ཕྲེང་བཅུ་བཞི་བའི་ བཀའ་འབུམ་སྡུད་སྒྲིག་ཁང་གིས་དཔར་མ། ༥༽ བཤེས་སྤྲིངས་བཀའ་ཁྲིད་ཟིན་བྲིས། བཀའ་འབུམ། པོད་ཁ་པ༽ཕྱི་ལོ་༢༠༠༩ ལོའི་༸གོང་ས༸ རྒྱལ་དབང་སྐུ་ཕྲེང་བཅུ་བཞི་བའི་བཀའ་འབུམ་སྡུད་སྒྲིག་ཁང་གིས་དཔར་མ། ༦༽ རྒྱལ་སྲས་ལག་ལེན་སོ་བདུན་མའི་བཀའ་ཁྲིད་ཟིན་བྲིས། བཀའ་འབུམ། པོད་ག་པ༽ ཕྱི་ལོ་༢༠༡༠ ལོའི་དཔར་མ། ༧༽ སྤྱོད་འཇུག་ཆེན་མོའི་བཀའ་ཁྲིད་ཟིན་བྲིས། བཀའ་འབུམ། པོད་ང་པ༽ཕྱི་ལོ་༢༠༡༡ ལོའི་དཔར་མ། བཀའ་ཁྲིད་གནང་མཁན་༸གོང་ས༸སྐྱབས་མགོན༸ རྒྱལ་དབང་སྐུ་ཕྲེང་བཅུ་བཞི་པ་མཆོག ༨༽ ནང་ཆོས་སྤྱི་དོན་ངོ་སྤྲོད་བཀའ་ཁྲིད་ཟིན་བྲིས། བཀའ་འབུམ། པོད་ཅ་པ༽ ཕྱི་ལོ་༢༠༡༡ ལོའི་དཔར་མ། བཀའ་ཁྲིད་གནང་མཁན་༸གོང་ས༸སྐྱབས་མགོན༸ རྒྱལ་དབང་སྐུ་ཕྲེང་བཅུ་བཞི་པ་མཆོག ༩༽ ཆོས་ལུགས་རིས་མེད་ཀྱི་བཀའ་ཁྲིད་ཟིན་བྲིས། བཀའ་འབུམ། པོད་ཆ་པ༽ ཕྱི་ལོ་༢༠༡༦ ལོའི་དཔར་མ། བཀའ་ཁྲིད་གནང་མཁན་༸གོང་ས༸སྐྱབས་མགོན༸ རྒྱལ་དབང་སྐུ་ཕྲེང་བཅུ་བཞི་པ་མཆོག ད་དུང་ཁོང་གིས་ཞུ་དག་དང་རྩོམ་སྒྲིག་གནང་བའི་བཀའ་འབུམ་པོད་ལྔ་ཙམ་མི་རིང་བར་དཔར་སྐྲུན་བྱེད་འཆར་ཡོད་པ་རེད་འདུག ། ༼རྨ་མགུར་སངས་རྒྱམ་གྱིས་ནང་འཇུག་བྱས།༽
ཤིང་སྟག 1914 ཟླ་བ་ 7 ཚེས་ 3 ཉིན་བཞག་པ་ཞིག་ཡིན་པ་དང་། ཆིངས་ཡིག་དེ་འཇོག་པར་དབྱིན་ཇིའི་སྐུ་ཚབ་མེག་མོ་ཧོན་དང་། བོད་གཞུང་ནས་སྲིད་བློན་བཤད་སྒྲ་དཔལ་འབྱོར་རྡོ་རྗེ་དང་ལས་རོགས་ཁྲི་སྨོན་ནོར་བུ་དབང་རྒྱལ། ལས་བྱར་སྣེ་མགྲོན་མཁན་ཆུང་བསྟན་པ་དར་རྒྱས། གདན་འཐུས། དྲུང་སྤྱིའི་འཐུས་མི་བཅས་དང་། རྒྱ་ནག་མི་སེར་རྒྱལ་ཁབ་ནས་སྐུ་ཚབ་ཨི་ཕི་ཅན་ངོ་ལས་བཅས་ཕེབས་ཡོད། ཆིངས་ཡིག་དེའི་ནང་དོན་གནད་བསྡུས་ནི་བོད་ཕྱི་མ་དང་ནང་མ་བཟོ་རྒྱུ་དང་། བོད་རྒྱ་མིའི་མིང་ཙམ་གྱི་ཁོངས་གཏོགས་ཞེས་བརྗོད་རྒྱུ་ཡིན་ཚུལ་གསལ་ཡོད། དབྱིན་བོད་གཉིས་ཟུར་ཆིངས་ཤིག་བཞག་དགོས་དོན་ནི་གོང་དུ་བཞག་པའི་ཆིངས་ཡིག་དེར་རྒྱ་ནག་ཕྱོགས་ནས་ངོས་ལེན་མ་བྱས་པའི་རྐྱེན་གྱིས་ཟུར་ཆིངས་དེ་ལྟར་བཞག་དགོས་བྱུང་བ་དང་། ཟུར་ཆིངས་དེའི་ནང་དོན་ནི་རྒྱ་ནག་གཞུང་ནས་གོང་གི་ཆིངས་ཡིག་དེར་རྟགས་འཛུགས་མ་བྱས་པར་ཆིངས་ཡིག་དེའི་ནང་རྒྱ་ནག་གཞུང་ལ་ཐོབ་དབང་གང་ཡོད་རུང་ཆ་འཇོག་མི་བྱེད་པ་སོགས་འཁོད་ཡོད།
༣ཚིགས་ཕུད་པའམ་ལྷག་པར་ཏུ་སྒལ་ཚིགས་ལ་སྐྱོན་ཕོག་ཡོད་པར་འདོད་ཚེ། རྨས་སྐྱོན་ཇེ་ལྗིད་དུ་མི་གཏོང་བའི་ཆེད་དུ་ནད་པར་རང་ནུས་ཀྱིས་འགྲོ་འདུག་ བྱེད་དུ་འཇུག་མི་རུང་།
ཆུ་སྲིན་མགོ་ནི་སེང་གེའི་སྡེར་མོ་དང་། གླང་པོ་ཆེའི་སྣ། ཆུ་སྲིན་གྱི་མཆེ་བ། སྤྲེའུའི་མིག ཕག་རྒོད་ཀྱི་རྣ་བ། ཉ་ཡི་ལུས་སོགས་སྣ་ཚོགས་པའི་རི་མོ་ལས་གྲུབ་པའི་སྲོག་ཆགས་ཤིག་གི་གཟུགས་ཏེ། བྱེད་ལས་ནི་དེ་མདའ་ཡབ་ཀྱི་གྲུ་ཟུར་དུ་བཞག་ཚེ་དེའི་ཁ་ནས་སྐུད་པ་དྲངས་པ་ལ་དྲིལ་བུ་དང་སིལ་སྙན་རིན་ཆེན་ཕྲེང་བ་སོགས་དྲ་བ་དྲ་ཕྱེད་དུ་འདོགས་པ་ནི་ཆོས་ཀྱི་སྒྲ་སྙན་པར་སྒྲོག་པའི་མཚོན་བྱེད་ཙམ་མོ།
གླ་བའམ་གླ་བ་སྨུག་ཆུང༌ཟེར། རྩྭ་གཟན་འོ་འཐུང་གི་རིགས་ཡིན། གཟུགས་ནར་མོ་སྒུར་དབྱིབས་ཅན། དེ་ལས་རོ་སྨད་མཐོ་བ། རྣ་ཅོག་རིང་ཤིང་གོར་མོ་ཅན། རོ་སྨད་རྒྱས་ཤིང་འཁྱིལ་བ། རྒྱབ་ནས་བལྟ་བའི་ཚེ་ལུས་ཡོངས་རོ་སྨད་ཀྱིས་སྒྲིབ་པ་ལྟར་བུ། རྔ་མ་ཅུང་ཆུང་བ། ཕོའི་རྔ་མ་ལ་སྤུ་མེད་པ། ཕོ་ཡི་རྔ་མ་འདི་ལས་དབང་ངམ་ན་ཚ་ཅི་ཞིག་གིས་ཟ་འཕྲུག་ཡང་ཡང་ལངས་ནས་ཡར་རྒྱུགས་མར་རྒྱུགས་བྱེད་ཀྱི་ཡོད་པ། རྡོ་སོ་དང༌། གད་པ། ཤིང་དུམ་སོགས་སུ་ཡང་ཡང་བརྡར་དགོས་བྱུང་བ། དེའི་དབང་གིས་སྤུ་དང་པགས་པ་ཟད་ནས་རྨ་ཤུ་ཐོན་པ། དེ་ལ་དབྱར་གྱི་དུས་སུ་འབུ་སྲིན་ཕྲ་མོ་རྣམས་རྨ་ཁ་དེར་འབབ་ནས་གཏན་དུ་སྡོད་འཇུག་གི་མེད་པ། དགུན་དུས་སུ་རྔ་མ་དེར་སྤུ་མེད་པས་གྲང་ངར་གྱིས་ཕྱིད་ནས་ཁྲག་དང་ཆུ་སེར་འཛག་པ། མདོར་ན་དུས་བཞིར་རྔ་མ་འདི་ཟ་འཕྲུག་ལངས་ནས་སྡོད་དུ་མི་གཅུག་ཅིང་ལྷག་པར་དགུན་ཁ་གྲང་ངར་ཆེ་བ་དང༌། དབྱར་ཀ་ཚ་བ་ཆེ་བའི་དུས་དེར་སྡུག་ཏུ་འགྲོ་བ། དེ་ལྟར་ཟ་འཕྲུག་འདི་མ་བརྡར་ན་ཡེ་ནས་མི་བཟོད་པས་གནས་ཡུལ་གྱི་རྒྱུ་ལམ་ངེས་ཅན་ཞིག་ནས་བྲག་སྣ་དང༌། ཤིང་སོ། གད་སྣ་སོགས་ལ་རྟག་པར་བརྡར་གྱི་ཡོད་པས་དེར་དྲི་མ་ངར་པོ་ཞིག་ཀྱང་འཐུལ་བཞིན་ཡོད་པ། རི་དྭགས་རྔོན་པ་རྣམས་ཀྱིས་རྔ་མ་བརྡར་ས་འདི་གང་དུ་ཡོད་པ་བཙལ་ནས་དེར་ས་རྙི་སོགས་རྒྱ་བཞག་ནས་རི་དྭགས་འདི་སྟབས་ཤིན་ཏུ་བདེ་བོ་ཞིག་གི་ཐོག་ནས་འཛིན་འགྲོ་བ་བཅས་ནི་ཅི་འདྲའི་ལས་ངན་ཞིག་རེད་ཨང༌། མོ་ཡི་རིགས་ལ་རྔ་མའི་དཀའ་ངལ་འདི་མེད། ཡང་ཡུལ་དེའི་ཉེ་སྐོར་དུ་གླ་བ་ཕོ་གཉིས་ཡོད་ན་ཁོང་གཉིས་རྟག་པར་འཛིང་ཤིང་འདེད་རེས་དང༌། སྡིག་རེས་བྱེད་པ། དེ་ལྟར་བག་མེད་དུ་གང་སར་འདེད་རེས་བྱེད་པ་སོགས་ཀྱིས་ཀྱང་རྔོན་པ་ལ་གོ་སྐབས་སྐྲུན་གྱི་ཡོད་པ། འོན་ཀྱང་ཁོ་གཉིས་ཞེ་གཏིང་ནས་འཆི་གསོན་ཐུག་པའི་དམར་འཛིང་བྱེད་ཀྱི་མེད་པ་མ་ཟད་རྩྭ་མཉམ་ཟ་དང༌། ཆུ་མཉམ་འཐུང་བྱེད་པ་སོགས་གཅིག་ཤོས་མེད་ན་གཅིག་ཤོས་དེ་སྡོད་མི་ཐུབ་པ་ལྟར་གང་སར་བཙལ་ནས་འགྲོ་གི་ཡོད། རྔོན་པ་རྣམས་ཀྱིས་གཅིག་ཤོས་དེ་སོད་ན་གཅིག་ཤོས་སྔར་གྱི་གནས་ཤུལ་དེར་སྒུགས་ནས་གསོད་ཆོག་པར་བཤད། འདི་ལ་བོད་རྒན་རྣམས་ཀྱིས་གླ་བ་ཁ་འཐབ་ཟེར། ཡུལ་གྱི་ནང་དུ་ཞེ་ནས་མཐུན་ཞིང་རྟག་པར་ཁ་རྩོད་རྒྱག་མཁན་གྱི་མི་ལ་གླ་བ་ཁ་འཐབ་ཅེས་དཔེ་ཡི་སྒོ་ནས་མཚོན་པར་བྱེད། ཉིན་གུང་དང༌། མཚན་གུང་ལ་བྲག་སྐྱིབས་སོགས་སུ་ཡིབ་སྡོད་བྱེད་པ་དང༌། སྲོད་དང་ཐོ་རེངས་གཉིས་ནི་རྩྭ་དང་ལྕུག་ཕྲན་སོགས་གཟན་ལ་རོལ་བའི་དུས་ཡིན། རིལ་མ་གནས་གཅིག་ཏུ་སྤུངས་པར་བྱེད། གླ་བ་ཕོ་མོ་རིལ་མ་དང༌། གཅིན་པའི་དྲི་ཡིས་འབྱེད་པར་ནུས་ཟེར། གླ་བའི་ཤ་སྤྱི་དང་ལྷག་པར་ཕོ་ཡི་ཤ་ནི་ཡར་སོ་མཆེ་བ་ཅན་གྱི་ཤ་ཡིན་པས་ཁྱི་ཤ་དང་མཚུངས་པར་བཤད་ཅིང་ཕལ་ཆེར་ཟ་མི་མེད། ལྷག་པར་ཤ་འདི་ལ་གླ་རྩི་དྲི་མ་འདྲ་བོ་སྣས་མི་བཟོད་པར་བྲོ་གི་ཡོད་པས་ཟ་མི་ཐུབ་པ་ཡིན། འོན་ཀྱང་གླ་ཕོའི་རྔ་མ་འདི་ནི་ཞིམ་མངར་ཅན་ཞིག་ཡིན་པར་བཤད་ནས་ཟ་མཁན་རེ་གཉིས་ཡོད་སྲིད་པ་འདུག ངག་རྒྱུན་དུ། ཞིམ་པོ་ཁ་གང༌། གླ་བའི་རྔ་མ། ཟེར། འདི་ནི་ཚིལ་དང་མར་ཁུ་རང་བཞིན་ཅན་དྲོད་ཤུགས་ཆེ་བ་ཞིག་སྟེ། རྟ་དབུགས་ཐག་བུད་པ་དགུན་ཁ་ལྷག་གདོང་ཤིན་ཏུ་གྲང་བའི་སྐབས་དེར་སྤྲད་གི་ཡོད། གླ་བའི་སྤུ་ནི་ཤིན་ཏུ་རྩུབ་ཅིང་བཀུག་ན་ཆག་འགྲོ་སྙམ་པ་ལྟར་བུ་ཡོད་ཟེར་བས་སྤུ་དེ་ཇི་ལྟར་ཡོད་པ་ཤེས་ཐུབ། གླ་བ་ཡོད་སའི་གནས་དེར་སྦྲུལ་ཡོད་ན་གླ་བའི་སྤུ་ཟུག་ནས་འཆི་འགྲོ་བར་གྲགས། ཟེར་བ་ལྟར་གླ་ལྤགས་འདི་ནི་པགས་མཉེད་མ་འདི་ནི་ཁྲོག་སྨན་སོགས་ཀྱི་སྨན་ཁུག་ལ་འདི་བཟོ་བ་ཡིན། ཡང་ཕོ་ཡི་ཡ་སོའི་མཆེ་བ་རིང་པོ་ཕྱིར་མངོན་པ། མོ་དེ་ལས་ལྡོག་པ། ཕོ་ཡུ་མོ་ཡུ་ཡིན་པ་བཅས་ནི་གླ་བ་སྤྱི་ཡི་ཁྱད་ཆོས་རེད། མང་ཁྲོད་ཀྱི་ཁེད་དུ། གླ་ཨ་ཐེ་ཞིག་ལ་ཐེ་དགུ་ཡོད།། གླ་ལྤགས་སྐྱ་མོ་དར་ལ་ཐེ།། གླ་རྩི་བཟང་དྲུག་སྨན་ལ་ཐེ།། རྣ་ཅོག་སྨུག་ཆུང་དྲེལ་ལ་ཐེ།། སྤུ་རྩེ་ནག་པོ་ནོར་ལ་ཐེ།། སྤུ་སྐེད་ཚེ་ཚེ་ར་ལ་ཐེ།། སྤུ་རྟིང་གཡང་དཀར་ལུག་ལ་ཐེ།། གཞན་རྣམས་མ་དྲན།
༡༩༩༠ལོར་ཚད་ཉིད་རིག་པའི་བརྩམས་ཆོས《རྩོད་སྒྲུབ་རིག་པའི་འཚོལ་ཞིབ་གསར་བ》དཔར་སྐྲུན་མཛད། ༡༩༩༤ལོར་ཁོང་གི་ཚད་ཉིད་རིག་པའི་བརྩམས་ཆོས་གཉིས་པ《ཟླ་བའི་གོ་ལའི་སྟེང་གཤེར་གཟུགས་ཀྱི་ཆུ་ཡོད》ཅེས་པ་དཔར་སྐྲུན་མཛད། ༡༩༩༧ལོར་ཁོང་གིས་གཙོ་སྒྲིག་མཛད་པའི《ཀྲུང་གོའི་མི་རིགས་རང་སྐྱོངས་ཁུལ་མ་འཇོག་བྱེད་པའི་ཕྱོགས་བསྟོན》《ཀྲུང་གོའི་མི་རིགས་ཁྲིམས་སྐྱོངས་རྩོམ་ཡིག་གཅེས་བསྡུས》ཞེས་པ་དཔར་སྐྲུན་མཛད། ༡༩༩༨ལོར་ཅང་ཙེ་མིན་གྱིས་པའི་ཏའི་ཧ་རུ་ཕུན་ཚོགས་དབང་རྒྱལ་དང་ཁོང་གི་བཟའ་ཟླ་གཉིས་ལ་འཇལ་ཕྲལ་མནང་། ༢༠༠༤ལོ་ནས་ཕུན་ཚོགས་དབང་རྒྱལ་གྱིས་ཧུའུ་ཅིན་ཐའོ་ལ་འཕྲིན་ཡིག་ཐེངས་མང་བསྐུར་མནང་མཛད་ནས་ཀྲུང་དབྱང་དང་ཏྰ་ལའི་བླ་མ་ཞི་བའི་གྲོས་མོལ་བྱས་ཏེ་བོད་ཀྱི་གནད་དོན་ཐག་བཅོད་བྱེད་རེ་མནང་བའི་བསམ་ཚུལ་གསུང་།
ཤར་ནུབ་ལུགས་ཀྱི་གསོལ་སྟོན་སྣ་ཚོགས་ལས༎ བོད་ཐུག་ཚ་བོའི་རིན་ཐང་སླར་ཡང་སྙེད༎ ཤིན་ཏུ་བཀོད་པ་ལེགས་པའི་ཉལ་ཁང་ནས༎ ངེས་མེད་རྨི་ལམ་སྒྱུ་མའི་གྲོང་ཁྱེར་འགྲིམས༎
དེས་ནི་ལུས་བདེ་སེམས་སྐྱིད་གཞིར་བཞག་སྟེང་།། འབྱོར་ཕྱུག་གཡང་གི་ར་བ་བརྟན་པ་དང་།། དམ་པའི་ལྷ་ཆོས་རྩ་བའང་ཚུགས་པ་ཡིན།། སྙིང་གཏམ་ལགས་ཕྱིར་ཐུགས་ཀྱི་དཀྱིལ་དུ་སྟིམས།།
རྒྱ་མཚོ་ཆེན་མོ་དང་ཆུ་ཀླུང་དུ་འགྲོ་བའི་གྲུ་གཟིངས་ཆེ་ཆུང། ཁང་ཁྱིམ་དང་ཁང་བརྩེགས། བཟའ་བཏུང་གཡོས་སྦྱོར། གོས་རྒྱན་བཟོ་བ། ཐང་རྫོང་གཞིག་པ་རྡོའི་འཕྲུལ་འཁོར། རལ་གྲི་འཁོར་བ་གྲི་གུག་གི་འཕྲུལ་འཁོར། ཆུ་རྫོང་འཇོམས་པ་གྲུའི་དཀྱིལ་འཁོར། རི་རྫོང་འཇོམས་པ་མེའི་འཕྲུལ་འཁོར། རྩེ་མོ་བྱེད་པ་རླུང་གི་དཀྱིལ་འཁོར། རྩིག་པ་འཇིག་པ་གུར་གི་འཕྲུལ་འཁོར། གོ་ཆ་འཇིག་པ་ལྕགས་མདའི་འཕྲུལ་འཁོར། རང་ཕྱོགས་སྲུང་བ་རལ་གྲིའི་འཕྲུལ་འཁོར། རྒྱལ་རིགས་འཐོབ་པ་ཤིང་རྟ་འཁོར་ལོའི་ཚད། ལྟད་མོའི་དོན་དུ་ཁང་བཟང་དང། དགའ་སྟོན་གྱི་དོན་དུ་ཁྱོགས་ཀྱི་མཚན་ཉིད་ ལྡུམ་ར་གཅུ་བའི་ཆུ་འདྲིན་འཕྲུལ་འཁོར་སོགས་གནའ་རབས་ཀྱི་འཕྲུལ་འཁོར་གྱི་རིགས་སྣ་ཚོགས་དང་། གཞན་ཡང་མདོ་སྡེ་ལས་བཤད་པའི་བཟོ་སྦྱང་བཅོ་བརྒྱད་དང་། སྒྱུ་རྩལ་དྲུག་ཅུ་རྩ་བཞི། བཟོ་ལ་སོགས་པར་གཏོགས་པ་སུམ་ཅུ་རང་རང་གི་སྡེ་པའི་སྐབས་ལ་གཟིགས་པར་ཚལ་།
ཞོགས་པའི་ཉི་གཞོན་སྤྲིན་པའི་རུམ་དུ་བསྟིམས།། སྨུག་ཞགས་སྟུག་པོས་བར་སྣང་ཁད་ཀྱིས་གཡོགས།། མོ་ཊའི་འགྲོ་འདུག་རྩེན་པའི་འདུ་ལོངས་ཁྲོད།། རྒྱལ་མཚམས་མེད་པའི་གསར་འགོད་ཁང་དུ་སླེབས།།
སི་ཁྲོན་ཞིང་ཆེན་གྱི་ནུབ་ཕྱོགས་དང་མཚོ་བོད་མཐོ་སྒང་གི་ཤར་ལྷོའི་ཕྱོགས་སུ་ཡོད་པའི་དཀར་མཛེས་བོད་རིགས་རང་སྐྱོང་ཁུལ་གྱི་སྤྱིའི་རྒྱ་ཁྱོན་ལ་སྤྱི་ལེ་གྲུ་བཞི་མ15.26ཡོད་པ་དང་། ཁུལ་སྲིད་གཞུང་དར་རྩེ་མདོ་རྫོང་དུ་ཡོད། སྲིད་འཛིན་མངའ་ཁོངས་སུ་དར་རྩེ་མདོ་དང་། ལྕགས་ཟམ། རོང་བྲག བརྒྱད་ཟིལ། ཉག་ཆུ། རྟའུ། བྲག་མགོ དཀར་མཛེས། ཉག་རོང་། སྡེ་དགེ དཔལ་ཡུལ། སེར་ཤུལ། གསེར་རྟ། ལི་ཐང་། འབའ་ཐང་། ཆ་འཕྲིན་ནམ་ཕྱག་ཕྲེང་། འདབ་པ། སྡེ་རོང་བཅས་རྫོང་ཁག18དང་། ཡུལ་ཚོ(གྲོང་རྡལ)325 སྲིད་འཛིན་སྡེ་བ2458ཡོད་པ་རེད། 2011ལོའི་ལོ་མཇུག་བར་དུ་ཁུལ་ཡོངས་ཀྱི་སྤྱིའི་མི་གྲངས་ཁྲི109.18ཀྱི་ཁྲོད་བོད་རིགས་མི་གྲངས་ཁྲི85.49ཡོད་པ་དང་། དེས་སྤྱིའི་མི་གྲངས་ཀྱི78.3%ཟིན་ཡོད་པ་རེད།
རེག་དུག་ནི་འཛམ་གླིང་འཁྲུགས་ཆེན་གཉིས་པའི་སྐབས་སུ་ཚན་རིག་པ་དག་ལ་དབང་སྒྱུར་བའི་སྨྱོ་ནད་ཕོགས་ཏེ་ས་ཆེན་འདི་འགོས་གཏོར་བྱས་པའི་བྱས་ཉེས་ཀྱི་དུག་རླངས་ལས་བསྐྱེད་པའམ། ཡང་ན་མིའི་ཀུན་སྤྱོད་འཁྱོལ་བའི་ལས་འབྲས་ལས་བྱུང་བ་གང་ཡིན་གསལ་རྟོག་དཀའ་ནའང༌། ལོ་རབས་བརྒྱད་བཅུ་བ་ནས་བཟུང་ས་སྒང་འདིའི་འགྲོ་བ་མི་ཡོངས་ཀྱིས་གདོང་ལེན་ཕར་བརྒོལ་བྱེད་དགོས་པའི་ཉེན་ཚབས་རང་བཞིན་ཅན་གྱི་འཇིགས་པ་ཆེན་པོ་ཞིག་ཏུ་གྱུར་ཡོད། དེང་སྐབས་ཨ་ཧྥུ་རི་ཁ་གླིང་དུ་འགོས་ནད་འདིས་རྐྱེན་པས་སྤྱི་ཚོགས་ཀྱི་དཔལ་འབྱོར་དང་ཤེས་རིག་དར་རྒྱས་བཅས་ཀྱི་ཕྱོགས་ལའང་འགོག་རྐྱེན་ཆེན་པོ་ཐེབས་ཏེ། གཞོན་སྐྱེས་ཕལ་ཆེ་བའི་རང་འཚོ་མ་ཐུབ་པ་དང་ཁྱིམ་གཞི་རྩ་སྟོང་དུ་འགྱུར་བཞིན་པ། དེ་བཞིན་སྤྱི་ཚོགས་ཧྲིལ་བའི་ངལ་རྩོལ་ཐོན་བསྐྱེད་མཚམས་ཆད་ལ་ཉེ་བའི་གནས་བབ་སུ་ལྷུང་ཡོད། ད་ལྟ་ས་སྒང་རིལ་མོ་འདིའི་སྟེང་དུས་ཡུན་ཆུ་ཚོད་ ༢༤ རིང་རེག་དུག་གིས་ཚེ་སྲོག་འཕྲོག་བཞིན་པའི་མི་གྲངས་ ༨༠༠༠ ་ལ་སླེབས་ཡོད་པ་དང༌། མི་གྲངས་ ༡༥༠༠༠ ལ་རེག་དུག་འགོས་ཁྱབ་འབྱུང་བཞིན་ཡོད་པར་བཤད། རེག་དུག་འགོས་ཁྱབ་ཀྱི་རྐྱེན་པས་ད་ལྟ་ཨ་ཧྥུ་རི་ཁའི་གླིང་དུ་ཆ་སྙོམས་ཀྱི་མིའི་ཚེ་ཚད་ནི་ལོ་ ༢༣ ནས་ ༣༢ བར་ཡིན་པ་རེད། འུ་ཅག་བོད་པའི་ཁོར་ཡུག་གི་གནས་སྟངས་དང་བོད་མིའི་བསམ་བློ་འཁྱེར་སྟངས་སོགས་ཕྱོགས་མང་པོ་ཞིག་ནས་ཨ་ཧྥུ་རི་ཁ་གླིང་གི་སྤྱི་ཚོགས་དང་འདྲ་ཤོས་ཆེ་བས། བོད་ཡུལ་ཀྱང་རེག་དུག་འགྱོག་མྱུར་འགོས་ཁྱབ་འགྲོ་སླ་བའི་སྤྱི་ཚོགས་ཤིག་ཏུ་གྱུར་ཡོད།
ཌོ་བྷེ་རེའི་ནེར་གྱི་བྱེད་ཐབས་དེས་རྫས་འགྱུར་རིག་པ་བ་མང་པོ་ཞིག་ལ་རྩ་རྫས་སོ་སོའི་མ་རྡུལ་གྱི་གདོས་ཚད་ (Atomic mass) དང་ཁྱད་ཆོས་ཕན་ཚུན་འབྲེལ་བའི་བློ་བསྐྱེད་ཆེན་པོ་བྱུང་ཡོད། ཕྱི་ལོ་ 1866 ལོར་ཨིན་ཇིའི་ཚན་རིག་པ་ཇོན་ནེའུ་ལེན་ཌེ་ཡིས་དེའི་སྐབས་སུ་ངོས་འཛིན་ཐུབ་པའི་རྩ་རྫས་ཀྱི་མ་རྡུལ་སོ་སོའི་གདོས་ཚད་ཀྱི་མཐོ་དམར་ལྟོས་ཏེ་བང་རིམ་སྒྲིག་ཡོད། ཁོང་གིས་མ་རྡུལ་གྱི་གདོས་ཚད་དམའ་ཤོས་ཡང་རླུང་ནས་འགོ་བརྩམས་ཏེ་དེའི་སྐབས་ཀྱི་མ་རྡུལ་གྱི་གདོས་ཚད་མཐོ་ཤོས་ཐཱོ་རིམ་བར་བསྒྲིགས་ཡོད། དེའི་སྐབས་སུ་ཐཱོ་རིམ་ནི་རྩ་རྫས་གྲངས་ 56 པ་དེ་ཡིན། ཁོང་གིས་བསྒྲིགས་པའི་རྩ་རྫས་ཀྱི་བང་རིམ་དེའི་ནང་དུ་རྩ་རྫས་བརྒྱད་རེའི་མཚམས་ཀྱི་རྩ་རྫས་བརྒྱད་པ་དེ་དང། རྩ་རྫས་དང་པོ་དེ་གཉིས་དབར་འདྲ་བའི་ཁྱད་ཆོས་ཡོད་པ་ངོས་འཛིན་ཐུབ་ཡོད། ཁོང་གིས་དེ་ནི་རོལ་མོའི་གདངས་རྟགས་བརྒྱད་ཚན་རེ་དང་བསྡུར་ཏེ། བརྒྱད་ཚན་ (Octaves) གྱི་གཏན་སྲོལ་ཞེས་འབོད་པ་དང། ཕྱིས་སུ་དེ་ལ་ནེའུ་ལེན་ཌེ་ཡི་བརྒྱད་ཚན་གཏན་སྲོལ་ཞེས་འབོད་བཞིན་ཡོད། ནེའུ་ལེན་ཌེ་ཡི་བརྒྱད་ཚན་ནང་དུ། རྡོ་རྫས་ཀྱི་ཁྱད་ཆོས་དང་བུལ་རྫས་ཀྱི་ཁྱད་ཆོས་གཉིས་ཕན་ཚུན་འདྲ་བ་སྟོན་ཡོད། གང་ལགས་ཟེར་ན། བུལ་རྫས་ནི་རྡོ་རྫས་ནས་བརྩིས་པའི་རྩ་རྫས་བརྒྱད་པ་དེ་ཡིན། དེ་བཞིན་དཀར་གཡའ་ནི་བེ་རི་ལིམ་ནས་བརྩིས་པའི་རྩ་རྫས་བརྒྱད་པ་དེ་ཡིན་རྐྱེན། བེ་རི་ལིམ་དང་དཀར་གཡའ་གཉིས་ཀྱི་ཁྱད་ཆོས་ཕན་ཚུན་འདྲ་པོ་ཡོད། ནེའུ་ལེན་ཌེ་ཡི་བརྒྱད་ཚན་གྱི་མ་དཔེའི་ཆ་ཤས་ཤིག་གཤམ་གྱི་རེའུ་མིག་ནང་དུ་བྲིས་ཡོད།
ཧ 1.བོད་ཡིག་གསལ་བྱེད་ཉེར་དགུ་པ་འདིའི་ང་རོ་འདོན་ཚུལ་ལ་སྐྱེ་གནས་འགྲིན་པ་དང༌། བྱེད་པ་མགྲིན་པ། ནང་གི་རྩོལ་བ་མགྲིན་པ་ཕྱེ་བ་དང༌། ཕྱིའི་རྩོལ་བ་སྲོག་ཆེན་དྲོ་ཞིང་སྒྲ་ལྡན་པ། 2.མིང་གཞིའི་མོ་གཤམ་གྱི་ཡི་གེ་ཞིག 3.དབུགས་ཀྱི་ཧ་སྟེ།
ཐུན་མོང་མ་ཡིན་པའི་རིགས་ཀྱི་བདག་པོ་གསུམ་ནི་ཞལ་གསུང་གསོལ་འདེབས་ལས། བརྩེ་ཆེན་མིག་མི་འཛུམ་དངོས་འཆི་མེད་གྲུབ། །མཁྱེན་རབ་ངག་གི་དབང་ཕྱུག་བློ་རབ་པ། །གསང་བདག་པདྨ་ཕྲིན་ལས་རྒྱ་མཚོའི་སྡེ། །རིགས་གསུམ་བླ་མའི་ཞབས་ལ་གསོལ་བ་འདེབས། །ཞེས་ཆེ་ཐང་དུ་བསྔགས་བརྗོད་མཛད་པ་བཞིན་དམ་པ་གསུམ་ལས་རྒྱ་ཆེ་བའི་གངས་ལྗོངས་བཤད་རྒྱུན་འདེགས་པའི་ཀ་ཆེན་བཅུ་དང་། སྒྲུབ་བརྒྱུད་ཤིང་རྟ་བརྒྱད་ཀྱི་གཞུང་གདམས་མན་ངག་རྒྱ་མཚོའི་སྨིན་གྲོལ་རྒྱབ་བརྟེན་དང་བཅས་གསན་བསམ་མཛད་ཚུལ་མཚོན་ཙམ་བརྗོད་ན། སྤྱོད་འཇུག དབུ་མ་འཇུག་པ། ནང་རྟག་རྒྱུད་གསུམ། སྡོམ་གསུམ། མངོན་པ་མཛོད། ཐར་རྒྱན། རྒྱལ་སྲས་ལག་ལེན། ཤེས་བྱ་མཛོད། ཀུན་བཟང་བླ་མའི་ཞལ་ལུང་། ཆགས་མེད་རི་ཆོས། མཛོད་ཆེན་རྣམ་ལྔ། རྙིང་མ་བརྒྱུད་འབུམ། ཀློང་ཆེན་མཛོད་བདུན། འཇིག་གླིང་སྤོད་གཉིས། རྙིང་མ་བཀའ་མ། རྒྱལ་བའི་བཀའ་འགྱུར་ཆེན་མོའི་ལུང། མཆོག་གླིང་གཏེར་གསར་ཡོངས་རྫོགས། ཚངས་གསར་པའི་ཡབ་ཆོས་བདེ་མགོན་ལྷ་མོ་སོགས་འབའ་རོམ་ཆོས་སྐོར་རྣམས་ཀྱི་རྒྱུད་དང་། རྒྱ་གཞུང་། གཏེར་རྙིང་ཉང་གི་བཀའ་བརྒྱད་བདེར་འདུས། སངས་གླིང་བླ་མ་དགོངས་འདུས། ཀར་གླིང་ཞི་ཁྲོ་རྣམས་ཀྱི་གཞུང་སྤོད་ཆ་ཚང་། རད་གླིང་ཆོས་སྐོར། སྟག་ཤམ་ཆོས་སྐོར། གནམ་ཆོས་དང་། གནས་ལུགས་ཆོས་སྐོར། རྙིང་མའི་སྐོར་དང་། ཁྱད་པར་དུ་འབའ་རོམ་སྙན་བརྒྱུད་ཕྱག་ཆེན་ཆོས་དྲུག་སོགས་ཟབ་དོན་མན་ངག་གི་སྙིང་པོའི་དམར་ཁྲིད་ཕྱག་ལེན་དུ་འདེབས་པར་མཛད་པའི་བཀའ་དྲིན་ཅན་གྲུབ་པའི་དབང་ཕྱུག་ཀརྨ་བཀའ་བརྒྱུད་བཀྲ་ཤིས་ཡབ་སྲས་དང་། སྦས་པའི་རྣལ་འབྱོར་དབང་པོའི་མཚན་ཅན་ནི་བཀའ་དྲིན་སུམ་ལྡན་ངེས་པ་དོན་གྱི་རྡོ་རྗེ་འཆང་ཆེན་པོར་བཀུར་བར་མཛད། གཞན་ཡང་ཚུར་མཐོང་གི་སྤྱོད་ཡུལ་ལས་འདས་པའི་ཟབ་གཏེར་དགོངས་པའི་གཏད་རྒྱ་གྲོལ་ཚུལ་སོགས་ནི་རྣམ་ཐར་ས་བཅད་གཉིས་པའི་སྐབས་སུ་རང་བློའི་གང་དཔོག་གིས་བརྗོད་བྱར་གྱུར་པའོ། །
པེ་ཅིན་དུ། བོད་པ་དག་གིས་རང་ཉིད་བོད་པ་ཡིན་པའི་ཐོབ་ཐང་ལ་སྲུང་སྐྱོབ་བྱེད་ཚུལ་ནི་ཟུར་དུ་བཀྱེད་པའི་རྣམ་པ་དེ་རེད། གལ་ཏེ་ཟུར་དུ་མ་བཀྱེད་པར་ནང་དུ་འདྲེས་པར་བྱས་ཚེ། ང་ཚོ་ནི་པེ་ཅིན་གྱི་སྙིམ་མཐིལ་དུ་ལྷུང་བའི་ཁ་བའི་འདབ་མ་དེ་ཡིན་ངེས་ལ། ང་ཚོ་ནང་ལོགས་ཀྱི་ཚ་གདུག་གི་ནང་དུ་བཞག་པའི་མར་རྡོག་ཅིག་དང་མཚུངས། དུས་ཚོད་རིང་བོ་མི་ལོན་པར་ང་ཚོ་ཆུ་ཐིགས་རྒྱ་མཚོར་ལྷུང་བ་བཞིན་ཡར་སྔོན་གྱི་སྒེར་ཚུགས་ཅི་ཡོད་ཡོངས་སུ་ཤོར་ངེས་ལ། ཁ་བ་དེ་གཤེར་གཟུགས་སུ་གྱུར་ཏེ་རླངས་པར་འགྱུར་འགྲོ། མར་རྡོག་དེ་ཞུ་བར་གྱུར་ནས་སྣུམ་གཟུགས་སུ་གྱུར་འགྲོ། མདོར་ན། རང་ཡལ་དུ་འགྲོ་སྲིད་པ་ངེས་གཏན་རེད། དེ་བས་ཀྱང་རང་ཡལ་དུ་འགྲོ་བའི་གོ་རིམ་དེ་ནི་དེ་ལྟར་མགྱོགས་ཤིང་མི་རབས་གཅིག་གི་དུས་ཡུན་ཙམ་གྱིས་ཀྱང་ཆོག ངས་མཚམས་རེར་ལས་གྲོགས་རྒན་རབས་པ་དེ་དག་གི་བོད་སྐད་མི་ཤེས་པའི་ཕྲུ་གུ་དེ་དག་མཐོང་དུས་ཡིད་དུ་སྨྲ་མི་ཤེས་པའི་ཚོར་བ་སྐྱུར་མོ་རེ་སྐྱེས་ཡོང་། དེ་དུས་ལས་གྲོགས་རྒན་རབས་དེ་དག་གིས་ངའི་ཕྲག་པར་ཡང་མོར་རྡེབ་བཞིན་ཁྱོད་ཚོ་གཞོན་རབས་པ་དག་གིས་ཀྱང་མི་འགྱངས་བར་ང་ཚོའི་སྡུག་བསྔལ་འདི་མགོ་ཐོག་ལ་མི་འདོད་བཞིན་དུ་ལེན་དགོས་ཟེར།
བོད་རྗེ་བཞི་པ་སོ་ཁྲི་བཙན་པོ་ནི། སྤྱི་ལོ་སྔོན་དུས་རབས་གསུམ་པའི་ནང་ཡབ་དིང་ཁྲི་བཙན་པོ་དང་། ཡུམ་སོ་ཐམ་ཐམ་གཉིས་ཀྱི་སྲས་སུ་འཁྲུངས། གསས་མཁར་དགུ་ར་དགུ་འཁྱུད་བཞེངས། སྐུ་གཤེན་ཅོའུ་འོད་དཀར་གྱིས་མཛད། བཙུན་མོ་དོག་མེར་མེར་རམ་སེ་བཟའ་སྨན་མོ་ཁབ་ཏུ་བསུས། རིགས་སྲས་མེར་ཁྲི་བཙན་པོ་འམ་དེ་ཁྲི་བཙན་པོ་འཁྲུངས། བང་ས་ོགནམ་ལ་བཏབ་ཅིང་གནམ་གྱི་ཁྲི་བཞི་བ་གྲག
ཕ་སི་ཁལ་ལ་མི་(ཧྥ་རན་སིའི་སྐད།:Pascal Lamy)ནི་༡༩༤༧ལོའི་ཟླ་བ་བཞི་པའི་ཚེས་༨ཉིན་འཁྲུངས་པ་དང་ ཁོང་ནི་གྱི་WTO གྱི་འགོ་གཙོའི་གྲད་ཞིག་དང་ཧྥ་རན་སིའི་ཆབ་སྲིད་སྐོར་གྱི་
འདི་ནི་ད་ཕན་དེང་རབས་ཀྱི་དག་ཞིང་དང་ལྷ་ཡུལ་བརྩི་ས་ཨ་རི་སོགས་ནུབ་ཕྱོགས་རྒྱལ་ཁབ་དུ་མར་གནས་སྡོད་ཀྱི་གོ་སྐབས་སྔ་ཕྱི་ཡོངས་རྫོགས་བློས་བཏང་གིས། ཚ་བ་དང་དུག་སྦྲང་གིས་བཙེས་པའི་ཡུལ་གྲུ་འདིར་ཨུ་ཚུགས་མཐའ་བསྐྱལ་བྱས་ནས་བསྡད་པའི་གྲུབ་དོན་གྱི་དཔང་རྟགས་ཆུང་ཆུང་ཞིག་ཡིན་ལ། མི་ཡུལ་ས་མཐར་འཁྱམ་པའི་ལྡོམ་པོ་བ་རྒྱལ་ཁབ་དང་ཕ་མ་མེད་པའི་མི་བུ་ཉམ་ཆུང་ཞིག་གིས་རང་གིས་མི་རིགས་ལ་བཞག་པའི་ལེགས་སྐྱེས་ཆུང་ཆུང་ཞིག་ཡིན་དྲན་གྱི་ཡོད། མཐའ་དོན་རྒྱ་ཆེ་ཀློག་པ་པོ་ཚོས་ཚིག་དོན་རེ་རེ་ནས་གཟབ་ནན་ཀྱིས་གཟིགས་ཏེ་ཅིས་ཀྱང་ལེགས་སྤེལ་ཉེས་འགོག་གི་ལམ་སྟོན་གནང་རོགས་ཞུ་རྒྱུ་ཡིན། མེས་པོའི་རྣམ་ཤེས་དུར་སར་ཐིམ་པའི་ཤུལ།། བསོད་བདེ་ཁ་གསུབ་ལོག་པའི་མི་རིགས་འདི།། ཇི་ཙམ་གསོན་པོར་བསྡད་མིན་མི་ཤེས་ཀྱང་།། ཇི་སྲིད་བསྡད་པ་དེ་སྲིད་ཕན་པར་སྨོན།། དགེ་མིང་ཟུར་ཙམ་འདྲེན་པ་བེ་རི་དགེ་བཤེས་འཇིགས་མེད་དབང་རྒྱལ་གྱིས་གནས་མཆོག་ཝཱ་ར་ཎཱ་སི་ནས། 2015/3/15/
ཤར་ནུབ་འཇིག་རྟེན་ཟླུམ་པོའི་ཁོར་ཡུག་ན།། སུ་དང་གང་གི་མཐོང་ཐོས་མི་ནུས་པའི།། བདེན་པའི་འོད་སྣང་སྒྲིབ་པའི་ཡོལ་ནག་ལ།། ལྷན་ཁང་འདིས་ཀྱང་སྐྱོ་བའི་ཤུགས་རིང་འབྱིན།།
བོད་རྗེ་སོ་ལྔ་པ་མང་སྲོང་མང་བཙན་ནི། ཡབ་གུང་རུ་གུང་བཙན་དང༌། ཡུམ་འ་ཞ་བཟའ་མང་མོ་རྗེ་ཁྲི་དཀར་ཞུ་བ་གཉིས་ཀྱི་སྲས་སུ་མེ་རྟ(སྤྱི་ལོ་༦༤༦)་ལོར་འཁྲུངས་པར་མངོན། དགེ་འདུན་ཆོས་འཕེལ་གྱི་དེབ་དཀར་དུ། འདི་བཙན་པོ་སྲོང་བཙན་གྱི་གཅུང་མོ་སད་མ་དཀར་དང་། གཅུང་མོ་སློན་ཀོང་གང་རུང་གི་སྲས་སམ་གུང་རི་གུང་བཙན་གྱི་སྲས་གང་ཞིག་ཡིན་མིན་ལོ་རྒྱུས་ཐོག་ཁ་ཚོན་ཆོད་པ་ཞིག་མེད། ཅེས་གསུངས་འདུག །དགུང་ལོ་བཅུ་གསུམ་པར་སྲིད་ཀྱི་ཁྲི་ལ་བཞུགས་ནས་བོད་ཀྱི་རྒྱལ་སྲིད་བསྐྱངས། སྐུ་ན་མ་སོན་བར་ཕྱི་ནང་གི་བྱ་བ་ཐམས་ཅད་བློན་ཆེན་མགར་སྟོང་བཙན་ཡུལ་བཟུང་གིས་བྱས་ཏེ་ལོ་བཅོ་བརྒྱད་ཙམ་གྱི་རིང་བོད་བཙན་པོའི་ཆབ་སྲིད་མུ་མཐུད་ནས་ལེགས་པར་བསྐྱངས་པ་དང༌། འབྲོ་བཟའ་ཁྲི་མ་ལོད་ཁབ་ཏུ་བསུས། རིགས་སྲས་འདུས་སྲོང་མང་རྗེ་རླུང་ནག་འཕྲུལ་གྱི་རྒྱལ་པོ་འཁྲུངས། རྗེ་འདིས་སྲིད་བཟུང་བའི་དུས་(སྤྱི་ལོ་༦༥༨)བོད་ས་རྟ་ལོར་གྲུ་གུ་རྣམས་རྒྱ་ལ་ཤོར་བའི་གནས་ཚུལ་བློན་པོ་མགར་གྱིས་གོ་ཐོས་བྱུང་བར་བརྟེན། བོད་ཀྱི་དམག་དཔུང་རྣམས་གྲུ་གུའི་ཡུལ་དུ་ཕབ། ཕན་ཚུན་དམག་འཐབ་ལན་མང་བྱས་པའི་མཐའ་མར་བོད་ཀྱི་དམག་དཔུང་གིས་གྲུ་གུ་ཕམ་ཉེས་སུ་བཏང་། གྲུ་གུའི་རྒྱལ་པོ་མུ་ཡུན་ནོ་ཧ་པོ་དང༌། བཙུན་མོ་ཝམ་ཕཱ་ཟེར་བ་གཉིས་བློན་འཁོར་ཧྲག་བསྡུས་དང་བཅས་པ་རང་ཡུལ་སྤངས་ནས་རྒྱ་ཡུལ་ལན་ཀྲའུ་ཕྱོགས་སུ་བྲོས་དགོས་པ་བཟོས། (སྤྱི་ལོ་༦༧༡ )ལོར་བོད་དམག་གིས་རྒྱའི་ཀྲིའུ་བཅོ་བརྒྱད་བཅོམ། དེ་ནས་ལི་ཡུལ་པ་རྣམས་དང་མཐུན་སྡེབས་བྱས་ཏེ་ཆིག་ཚི་གྲོང་ཁྱེར་གྱི་པོ་ཧན་མཁར་ཡང་དབང་དུ་བསྡུས། སྤྱི་ལོ་༦༧༦ བོད་དམག་གིས་ཧྲན་ཀྲིའུ་དང་། ཀོ་ཀྲིའུ། །ཧི་ཀྲིའུ། ཧུང་ཀྲིའུ།(ད་ལྟའི་བ་ཡན། ལིན་ཞ། ཀན་སུའུ་བཅས་ཡིན་)རྣམས་ཕམ་པར་བྱས། ས་ཁུལ་དེ་དག་གི་འགོ་དཔོན་རྣམས་བསད་དེ་རྟ་ནོར་ཁྲི་ཕྲག་ལྷག་འཕྲོག །དེ་ནས་བོད་དམག་རྣམས་ཏེས་ཀྲིའུ་ལ་མཆོང༌། མི་ཀོའུ་དང་། ཏན་ཡིན། རྒྱཔྲ༤འུ་ཀྲིའུ་བཅས་ཀྱི་སྲུང་དམག་དང་ཚོ་དཔོན་རྣམས་བསད་དེ་དབང་བསྒྱུར་བྱས། ལོ་ངོ་བཅོ་བརྒྱད་རིང་དུ་བོད་ཀྱི་ཆབ་སྲིད་བསྐྱངས་ཤིང་གྲུ་གུའི་རྒྱལ་ཁམས་སོགས་མངའ་འོག་ཏུ་བསྡུས་པ་དང༌། འབྲོག་ལས་ཐོན་བསྐྱེད། ཞིང་ལས་ཐོན་བསྐྱེད་ཀྱང་མུ་མཐུད་ནས་གོང་འཕེལ་བྱུང་། ཞིང་གི་དོར་ཀ་དང་། འབྲོག་གི་ཐུལ་ཀ་བརྩི་བའི་སྲོལ་བཏོད་དེ་ལོ་ལྟར་འདུ་ཚོགས་ཆེན་པོ་རེ་སྐོང་འཚོགས་བྱེད། དགུང་ལོ་སོ་གཅིག་སྤྱི་ལོ་(༦༧༦)པར་གཙང་གི་བར་སྣང་སྒང་སྐུ་གཤེགས། བང་སོ་ནི་གུང་རི་གུང་བཙན་གྱི་གཡོན་དུ་བརྩིགས་སོ། །
ས་ཀའེ་ཨོ་སུ་གི་(ཉི་ཧོང་སྐད།: 大杉 栄)ནི་༡༨༨༥ལོའི་ཟླ་བ་དང་པོའི་ཚེས་༡༧ཉིན་འཁྲུངས་པ་དང་༡༩༢༣ལོའི་ཟླ་བ་རྒྱད་པའི་ཚེས་༡༦ཉིན་ཚེ་ལས་འདས་པ་རེད། ཁོ་བོ་ནི་ཉི་ཧོང་གི་གཞུང་མེད་རིང་ལུག་པ་ཞིག་རེད།
རྗེ་མར་པ་ལོ་ཙྰ་བའི་ཐུགས་བཅུད་རྔོག་ཆོས་སྐུ་རྡོ་རྗེ་ལ་བཀའ་བབས་པའི་དཀྱིལ་འཁོར་བདུན་ཏེ། ༡ ཀྱེེ་རྡོ་རྗེ་ལྷ་དགུ། ༢.ཡུམ་བདག་མེད་ལྷ་མོ་བཅོ་ལྔ། ༣.རྡོ་རྗེ་གུར་རིགས་བསྡུས་ལྷ་ཞེ་དགུ། ༤.རྡོ་རྗེ་གདན་བཞིའམ་རྣལ་འབྱོར་ནམ་མཁའ་ལྷ་གོ་བདུན། ༥.དེའི་ཡུམ་བཀའ་ཡེ་ཤེས་མཁའ་འགྲོ་ལྷ་བཅུ་གསུམ། ༦.མ་ཧྰ་མ་ཡའམ་སྒྱུ་མ་ཆེན་མོ་ལྷ་ལྔ། ༧.སྨི་ཏི་ནས་རྔོག་ལ་བརྒྱུད་པ་འཇམ་དཔལ་གསང་ལྡན་ལྷ་ང་གསུམ་མ་བཅས་ཡིན་ནོ། ། ༼དུང་དཀར་ཚིག་མཛོད་ཆེན་མོ་༽ནས་བཏུས།
བྷ་རེལ་ཛི་ཡི་གྲོང་ཁྱེར་སླར་ཡང་གཤགས།། བྷེལ་ཇམ་གྲོང་ཁྱེར་འོག་མའི་ལས་ཁུངས་འགྲིམས།། ཟོལ་མེད་སྤྲོ་བའི་ཕེབས་གསུ་རྒྱསཀྱིས།། གཞུང་ལས་ཁང་དུ་མཉམ་མཛོམས་གོ་སྐབས་ཐོབ།།
སི་ཁྲོན་ཞིང་ཆེན་གྱི་ལྷོ་ནུབ་ཕྱོགས་སུ་ཡོད་པའི་མུ་ལི་རྫོང་གི་སྤྱིའི་རྒྱ་ཁྱོན་ལ་སྤྱི་ལེ་གྲུ་བཞི་མ་ཁྲི1.3ཡོད་ལ། མངའ་ཁོངས་སུ་བཟོ་ཨུ3དང་། གྲོང་རྡལ1དང་། ཡུལ་ཚོ28དང་། ཕྱུགས་ར9དང་། སྡེ་བ112ལ་སྡེ་མིའི་ཚན་ཆུང604བཅས་ཡོད་པ་རེད། 2004ལོར་རྫོང་ཡོངས་ཀྱི་སྤྱིའི་མི་གྲངས་ཁྲི13གྱི་ཁྲོད་བོད་རིགས་མི་གྲངས་ཁྲི4.3ཡོད་པ་དང་། དེས་སྤྱིའི་མི་གྲངས་ཀྱི32.8%ཟིན་ཡོད། མུ་ལི་རྫོང་དུ་བོད་རིགས་དང་། དབྱིས་རིགས། མའོ་རིགས། རྒྱ་རིགས་སོགས་མི་རིགས17འདུས་སྡོད་བྱས་ཡོད།
ད་ལྟའི་རྔ་བ་བོད་རིགས་རང་སྐྱོངས་ཁུལ་གྱི་རྫོང་ཞིག་ཏེ་སྔོན་གྱི་རྒྱལ་རོང་རྒྱལ་ཁག་བཅོ་བརྒྱད་ཀྱི་ཁོངས་གཏོགས་ཀྱི་ཕྱོགས་ཆེན་ཅིག་ཡིན་པར་གྲགས། རྒྱ་སྐད་དུ་ 米亚罗 དང་དབྱིན་ཇིར་ Nyaklo ཟེར།
འཛམ་གླིང་ཟླུམ་པོའི་ཏོག་གི་རྒྱལ་ཁམས་མཆོག། མི་ཤིགས་ལྕགསཀྱི་གོང་བུ་འདྲ་བ་དེ།། ལས་དབང་ཞོ་འཐུང་རུས་པས་བཞུས་པ་ན།། རླུང་དང་འཕྲད་པའི་ཕྱེ་མ་བཞིན་དུ་འཐོར།། ནང་ཁུལ་འཁྲུགས་པའི་མེ་ལྕེ་དགུང་ལ་ཕྱུར།། ཧོར་སོག་འཇིགས་པའི་དམག་གིས་མཐའ་ནས་བཅུན།། རྒྱལ་ཕྲན་སིལ་མར་གྱེས་པའི་བོད་འབངས་འདི།། ཀྱེ་མ་ཅི་ཞིག་བྱས་པའི་ལས་འབྲས་སམ།། ཞེས་པའང་བྱུང་འདས་ཀྱི་ལོ་རྒྱུས་ལ་ཕྱི་མིག་ཐེངས་གཅིག་བལྟས་པའི་མཐོང་སྣང་ལས་བྱུང་བའི་མིག་ཆུ་དང་སྣག་ཚ་འདྲེས་པའིསྡུག་ཡུས་སུ་ཐལ་ལོ།།
༥ ས་འགུལ་སྐབས་སུ་སྒལ་ཚིགས་ལ་དཀྱོག་སྐྱོན་ཤོར་བའི་གནས་ཚུལ་ཤིན་ཏུ་མོད་ཀྱང་། གང་དུ་སྐྱོན་ཤོར་ཡོད་པ་གོ་དཀའ་བས།སྤོ་འགུལ་དང་གནས་གཞན་དུ་འདྲེན་སྐབས་ངེས་ པར་ཏུ་དོགས་ཟོན་བྱེད་དགོས།སྐེ་ཚིགས་ཕུད་པའི་ནད་པ་བྱམས་ནས་འགྲོ་དུས་མགོ་དང་ ལུས་པོ་དྲང་ཐད་དུ་འཇོག་དགོས། སྙིང་ཁ་དང་སྐེད་པའི་རུས་པར་སྐྱོན་བྱུང་བའི་ནད་པའམ། ལུས་ཕྱེད་ཞ་བའི་ནད་པ་བྱམས་སྐབས་ངེས་པར་གཟབ་གཟབ་མ་བྱས་ན་སྒལ་ཀླད་ལ་སྐྱོན་ ཕོག་སྲིད།སྐེ་ཚིགས་ཕུད་པའི་ནད་པ་ཡིན་ན་སྐེ་འོར་གྱིས་བརྟན་ཆགས་བྱས་རྗེས་ འདྲེན་སྤོར་བྱེད་དགོས།སྒལ་ཚིགས་ལ་སྙད་ཕོག་པའི་ནད་པ་ཡོད་ཚད་བྱམས་ཁྲིའི་སྟེང་ འཁྱེར་དུས་ངེས་པར་ཏུ་བྱམས་ཁྲི་ཁོད་སྙོམ་ཡིན་དགོས་ཤིང་།སྐ་རགས་སོགས་ཀྱིས་ སྟེང་ནས་གཡོ་འགུལ་དང་སྤྲུག་སྡེབ་མི་བྱེད་པ་དགོས།
དེ་ནས་ལྕགས་ལུག་སྤྱི་ལོ་ 1751 ལོར་བོད་བཀའ་ཤག་སྲིད་གཞུང་དངོས་སུ་བཙུགས་གནང་མཛད་ཅིང༌། ྋརྒྱལ་དབང་བསྐལ་བཟང་རྒྱ་མཚོས་བོད་ཀྱི་ཆོས་སྲིད་གཉིས་ཀྱི་འགན་དབང་ཡོངས་རྫོགས་བཞེས། ྋརྒྱལ་དབང་བདུན་པ་མཆོག་ནས་བཟུང་སྟེ་ྋརྒྱལ་དབང་ནར་མ་སོན་རིང། སློབ་གཉེར་མཐར་མ་ཕྱིན་བར་རྒྱལ་ཚབ་སྲིད་སྐྱོང་བསྐོ་བཞག་དང༌། ནར་སོན་ཞིང་སློབ་གཉེར་མཐར་ཕྱིན་རྗེས་སྲིད་དབང་ྋརྒྱལ་དབང་རིན་པོ་ཆེར་འབུལ་བའི་སྲོལ་གཏོད། སྐབས་དེར་བཀའ་ཤག་ལ་བཀའ་བློན་བཞི་བསྐོས་ཡོད་པ་ནི། གཙོ་བོ་རྡོ་རིང་པཌཎི་ཏ་དང༌། མདོ་མཁར་ཞབས་དྲུང་ཚེ་རིང་དབང་རྒྱལ། ཐོན་པ་སྲིད་ཆོས་རྡོ་རྗེ། སེར་མོ་བ་མགྲོན་གཉེར་དར་ཧན་ཉི་མ་རྒྱལ་མཚན་བཅས་བཀའ་བློན་དུ་བསྐོ་བཞག་སྩལ། ཕྱི་ནང་གི་བྱ་བ་གང་ཅི་ཐུན་མོང་ཐོག་གཅོད་བྱས་པ་ལས་བརྒྱ་ཁ་གཅིག་མི་བྱེད་པ་དང༌། ངེས་པར་དུ་ྋརྒྱལ་དབང་མཆོག་ལ་ཞུ་འབུལ་བརྩི་བཀུར་བྱ་དགོས་པ་གཏན་འབེབས་མཛད་དོ།།
ཕྱི་ཡི་བང་རིམ་འོག་རིམ་པ་དེ་ལ་ཚ་བའི་བང་རིམ་ཟེར། ཚ་བའི་བང་རིམ་ནང་གི་དྲོད་ཚད་ནི་མཐོ་ཚད་འཕར་བ་དང་བསྟུན་ནས་མྱུར་དུ་ཡར་འཕར་གྱི་ཡོད། ཚ་བའི་བང་རིམ་གྱི་ཀླད་(མཐོ་ཚད་སྟོང་སྨིས་༥༠༠ཙམ།)ཀྱི་དྲོད་ཚད་༡༢༠༠°Cཡས་མས་སུ་ཟིན་གྱི་ཡོད། རེད་དེ་ཚ་བའི་བང་རིམ་ནང་དུ་མཁའ་དབུགས་དེ་བས་ཀྱང་ཉུང་བས། དོན་དངོས་ཐོག་ཚ་བའི་སྣང་བ་སྐྱེས་མི་སྲིད། ཚ་བའི་བང་རིམ་ནང་རྟག་པར་གླིང་སྣེའི་འོད་ཟེར་འབྱུང་གི་རེད། དེ་ནི་ཉི་མ་ལས་འོངས་པའི་མྱུར་བའི་གློག་ལྡན་གཞི་རྡུལ་དེ་སྟོང་སྨིས་༡༠༠ཡན་གྱི་མཁའ་དབྱིངས་རླུང་ཁམས་ཆེན་པའི་ནང་གི་གློག་ལྡན་གཞི་རྡུལ་དང་གདོང་ཐུག་བརྒྱབ་ནས་བྱུང་བའི་འོད་རིག་སྣང་ཚུལ་དམིགས་བསལ་ཅན་ཞིག་རེད།
༣། རྩ་རྫས་ཚང་མ་རེའུ་མིག་འདིའི་ནང་དུ་ཚུད་པ་ཡོང་ཕྱིར། ནེའུ་ལེན་ཌེ་ཡིས་རེའུ་མིག་གི་ཤག་ཁ་ཤས་ནང་དུ་རྩ་རྫས་གཉིས་རེ་བཞག་པ་མ་ཟད། ཁྱད་ཆོས་མི་མཐུན་པའི་རྩ་རྫས་ཁ་ཤས་གདངས་གཅིག་གི་འོག་ཏུ་བཅུག་ཡོད། དཔེར་ན། ཀོ་བཱལ་དང་གཤའ་དཀར་གཉིས་ཤག་ཅིག་གི་ནང་དུ་བཞག་ཡོད་པ་མ་ཟད། རྩ་རྫས་འདི་གཉིས་དང་ཁྱད་ཆོས་མི་མཐུན་པའི་བཞུར་རླུང་དང། ཚྭ་རླུང། རྦོར་མིན་གྱི་གཞུང་སྟར་ནང་དུ་བཞག་ཡོད། དེ་བཞིན་ཀོ་བཱལ་དང་གཤའ་དཀར་གྱི་ཁྱད་ཆོས་དང་མཐུན་པའི་ལྕགས་ནི་རྩ་རྫས་འདི་གཉིས་དང་ཐག་རིང་པོར་བཞག་ཡོད།
སྡེ་ཚན་འདི་ནས་བོད་ཀྱི་ཐུན་མོང་མ་ཡིན་པའི་སྐར་ནག་དབྱངས་གསུམ་གྱི་རྩིས་རིག་ལས་དུས་བཞིའི་འགྱུར་ལྡོག ཟླ་བའི་འཕེལ་འགྲིབ། ཉི་ཟླ་གཟའ་འཛིན། ཉི་ལྡོག་སྔ་ཕྱི། ཟླ་བཤོལ་སོགས་དུས་བརྟག་བྱེད་པའི་ཐབས་ལམ་བརྒྱུད་དེ་རང་བྱུང་ཁམས་ཀྱི་ཕྱིའི་འབྱུང་བས་མི་སྒེར་དང་འཛམ་གླིང་ལ་ཤུགས་རྐྱེན་ཇི་འདྲ་ཐེབས་མིན་ལ་ཞིབ་འཇུག་གིས་འཆར་ཅན་ལོ་རེའི་ལི་ཐོ་རྒྱས་བསྡུས་འདོན་སྤེལ་ཞུ་བཞིན་པ་མ་ཟད། འབྱུང་ཁམས་ལྔ་དང་སྤར་ཁ་བརྒྱད། སྨེ་བ་དགུ་སོགས་ལ་རྨང་གཞི་བྱས་ཏེ་མིའི་ཚེ་ཚད་རིང་ཐུང་དང་། ལུས་པོའི་གནས་སྟངས། རྒྱུ་འབྱོར་དབང་ཐང་། ཀླུང་རྟ་གཙོ་བྱས་པའི་ཚེ་རྩིས་དང༌། ཀེག་རྩིས། བག་རྩིས། ནད་རྩིས། གཤིན་རྩིས། སྲུང་འཁོར་བསྐྱེད་པ་བཞི་ལྡན་དང་དོ་བདག་སོ་སོའི་འདོད་བསྟུན་དམིགས་བསལ་སྲུང་འཁོར་སོགས་དགོས་མཁོ་ལྟར་དུས་ཐོག་བཟོ་འདོན་ཞུ་བཞིན་པ་དང་། གཞན་ཡང་ཟོར་འཕེན་དང་གཡང་སྡེམ་སོགས་ཉིན་རེའི་ཚེས་ཆའང་དུས་ལྟར་འདོན་སྤེལ་བྱེད་བཞིན་ཡོད།
དེ་ནི Intel སྒྲོམ་ངོས་ཀྱི་ཚད་གཞིའི་མཐུད་ཁ་ཞིག་ཡིན་ཏེ། མིང་གཞན་ལ Socket Tལ་ཟེར། ད་ལྟར་དར་ཁྱབ་ཆེ་བའི CPU ༼ Pentium 4 Pentium 4 EE Celeron D ༽སོགས་ནི་Socket 775 ཀྱི་རིགས་གཏོགས་ཡིན་ལ། དེའི་ནང775མཚོན་དོན་ནི་མཐུད་ཁའི་སྟེང་གི་ཟངས་སྐུད་ཀྱི་གྲངས་ཀ་དེ་ཡིན། དེས་ན Socket 775 མཐུད་ཁ་ནི་མིག་སྔར་འཛམ་གླིང་ཐོག་ཆེས་མཐོ་བའི་ལག་རྩལ་ཞིག་ཡིན་ཏེ། དེས་གཙོ་འཁོར་མཐུད་མཚམས་ཀྱི་ཟངས་སྐུད 775 སྟེང་དུ་ཐད་ཀར་བརྡ་འཕྲིན་སྐྱེལ་ཐུབ་པས་རྩིས་འཁོར་ཡོངས་ཀྱི་བྱེད་ནུས་དང་མགྱོགས་ཚད་ལ་སྔ་ན་མེད་པའི་ཁྱད་ཆོས་ལྡན། ༼གཤམ་གྱི་རི་མོ་ཀ་པ་ནི Socket 775མཐུད་ཁའི་དཔེར་མཚོན་རི་མོའོ ༽ ༼ རི་མོ་ཀ་པ། Socket 775 མཐུད་ཁ ༽
སྡེ་ཚན་འདིས་ལོ་རེར་དབུས་སྡེ་ཚན་རྣམས་དང་ཡན་ལག་སྨན་ཁང་ཁག་གི་སྔོན་རྩིས་བཟོ་འགོད་དང༌། རྩིས་འགོ་སོ་སོའི་ཐོག་བྱུང་སོང་བསྡད་གསུམ་གྱི་རྩིས་ཁྲ་རྣམས་ཧེ་བག་མེད་པར་ཁམས་དྭངས་བདག་ཉར་དང་། སྨན་རྩིས་ཁང་སྤྱི་ཡོངས་ཀྱི་རྩིས་ཁྲའི་ཞུ་སྒོ་མཐའ་དག་ལ་སྟངས་འཛིན་བྱེད་ཀྱི་ཡོད།
རེག་དུག་འགོས་ནད་ནི་ཕྲ་ཕུང་རང་བཞིན་གྱི་ནད་དུག་ཅིག་ཡིན་པས། འགོས་ཁྱབ་སྐབས་རྒྱུན་ལྡན་གྱི་ནད་ཚ་གཞན་ལྟར་ན་ཟུག་གཟེར་གཏོང་བ་དང་གློ་བུར་དུ་ལུས་ཁམས་བདེ་མིན་གྱི་ཚོར་བ་བསྐྱེན་པོ་མི་འབྱུང་ལ། དུས་ཡུན་རིང་པོའི་ནང་ནད་རྟགས་ཀྱང་ཕྱི་རུ་མངོན་དཀའ་བ་དང༌། འགོས་ནད་འདི་བྱུང་རྗེས་འཆི་བར་ཁ་ཕྱོགས་རྒྱུ་ལས་བཅོས་ཐབས་གཞན་མེད་པ་རེད། སྔར་བོད་ཡུལ་ནི་སྤྱི་ཚོགས་གཞན་ལ་འབྲེལ་འདྲིས་ཆེན་པོ་མེད་པ་དང་གནམ་གཤིས་གྲང་བསིལ་ལྡན་པས་རྐྱེན་པས་འགོས་ནད་འདིའི་རིགས་མཐོང་རྒྱུ་མེད་པར་བརྟེན། བོད་མི་རྣམས་ཀྱིས་དུས་རྒྱུན་རང་ཉིད་ཀྱི་ལུས་པོའི་བདེ་ཐང་གི་ཐད་དོ་སྣང་ཆེན་པོ་བྱེད་ཀྱིན་མེད། དེང་སྐབས་བོད་ཀྱི་རང་བྱུང་ཁོར་ཡུག་ལ་ཚ་དྲོད་རྒྱས་པ་དང་སྤྱི་ཚོགས་ཁོར་ཡུག་ཁྲོམ་ར་ཅན་དུ་ཁ་ཕྱོགས་ཟིན་ནའང༌། ད་དུང་གཞི་རིམ་ཞིང་འབྲོག་ཁུལ་དུ་འཕྲོད་བསྟེན་མཐུན་རྐྱེན་ཞན་པས་རྐྱེན་གྱིས་ནད་རྟགས་ཆུང་ཚེགས་བྱུང་རིགས་སྔར་བཞིན་སྣང་མེད་དུ་གཏོང་གིན་ཡོད་པ་དེ་ཡིས། རེག་དུག་འགོས་ནད་ཁྱབ་བརྡལ་དུ་འགྲོ་བར་རྐྱེན་ངན་འཇུག་བདེ་བའི་བར་གསེབ་ཆེན་པོ་ཞིག་ཀྱང་ཕྱེ་ནས་ཡོད། དཔེར་བརྗོད་ན། དེང་སྐབས་གྲོང་ཁྱེར་ཁུལ་དུ་འགོས་ནད་ཀྱི་རིགས་ཤིན་ཏུ་མང་བས་རྐྱེན་གྱིས། མང་ཚོགས་རང་ངོས་ནས་དེའི་སྐོར་ལ་དོ་སྣང་ཡང་ཤུགས་ཆེན་པོ་བྱེད་ཀྱིན་ཡོད། མི་གང་ཞིག་དང་ལུས་འབྲེལ་བྱུང་སྐབས་ཀྱང་རེག་དུག་དང་འགོས་ནད་རིགས་སྔོན་འགོག་ཀྱི་ལག་ཐབས་སྤྱོད་རྒྱུ་ནི་རྒན་གཞོན་དར་མ་སུ་ཡིན་ཡང་སྤྱིའི་གོམས་གཤིས་སུ་གྱུར་ཡོད། ཐ་ན་ལུས་པོ་བདེ་མིན་གྱི་ཚོར་སྣང་བྱུང་བ་ན་དེ་མ་ཐག་སྨན་ཁང་དུ་བརྟག་དཔྱད་བྱེད་དུ་འགྲོ་བཞིན་ཡོད། འགོས་ནད་ལ་དོགས་ཟོན་གྱི་ཚོར་བ་བསྐྱེན་པོ་ཡོད་པ་དེས་གཅིག་ནས་རང་ཉིད་ཀྱི་བདེ་ཐང་དང༌། གཉིས་ནས་སྤྱི་ཚོགས་ཧྲིལ་བོའི་བདེ་ཐང་ལ་ཕན་ནུས་ཆེན་པོ་ཐོན་བཞིན་ཡོད། ཡིན་ནའང༌། བོད་མི་རྣམས་ཀྱིས་རེག་དུག་གཙོས་པའི་འགོས་ནད་རིགས་ཀྱི་ཉེན་ཚབས་རང་བཞིན་དང་གོ་ལ་གཅིག་གྱུར་གྱི་རྣམ་པ་འདི་དང་བསྟུན་ནས་འགོས་ནད་རིགས་སྣ་ཚོགས་ཤིག་ཀྱང་བརྒྱུད་སྤེལ་འབྱུང་བཞིན་པར་ངེས་ཤེས་གསལ་པོ་ཞིག་མེད་པས་དབང་གིས། དུས་རྒྱུན་གྱི་འཚོ་བའི་ནང་རེག་དུག་གཙོས་འགོས་ནད་སྔོན་འགོག་གི་ཚོར་བ་བསྐྱེན་པོ་མེད། ཁོང་ཚོས་དུས་རྒྱུན་མི་ཕན་ཚུན་འབྲེལ་འདྲིས་སྐབས་སྔོན་འགོག་གི་ལག་ཐབས་སྤྱོད་རྒྱུ་དེ་ནི་དོགས་བདེ་བོ་མེད་པ་ཞིག་ཏུ་ཚོར་གྱིན་ཡོད་ལ། ལུས་པོ་བདེ་མིན་གྱི་ཚོར་བ་ཙག་ཙིག་བྱུང་བར་ཡ་མེད་སྣང་ཆུང་གཏོང་གི་ཡོད། བོད་མིའི་བསམ་བློ་འཁྱེར་སྟངས་འདིས་རེག་དུག་འགོས་ཁྱབ་ཏུ་འགྲོ་བར་བར་གསེབ་མང་པོ་ཞིག་བསྐྲུན་འདུག
སུམ་པའི་མི་བརྒྱུད་ནི། བོད་མིའུ་རིགས་བཞི་སེ་དང་། རྨུ། ལྡོང་། སྟོང་ལས་ཨ་ཐང་འབྲུ་སྟོང་གི་རུས་ཚན་ལས་མཆེད། དེ་ཡང་བོད་ཀྱི་ཡུལ་གྲུ་ཆེན་པོ་འདི་སྟོད་མངའ་རིས་སྐོར་གསུམ་དང་བར་དབུས་གཙང་རུ་བཞི། སྨད་མདོ་ཁམས་སྒང་དྲུག་ཅེས་སྟོད་སྨད་བར་གསུམ་དུ་ཕྱེ་བའི་ནང་ནས། བར་དབུས་གཙང་ནི་གནའ་སྤུར་རྒྱལ་པའི་མངའ་ཁོངས་ཡིན་ལ་སྟོད་མངའ་རིས་ནི་ཞང་ཞུང་གི་མངའ་ཁོངས་དང་། སྨད་མདོ་ཁམས་ནི་སུམ་པ་དང་ལྡོང་རིགས། རྒྱལ་རོང་། འ་ཞ་བཅས་ཀྱི་མངའ་ཁོངས་སུ་གྱུར།
སངས་རྒྱས་ཆོས་ལུགས་ཀྱི་དུས་འཁོར་ལས་ལོ་རེའི་ཟླ་བ་བཅུ་གཉིས་སོ་སོར་ཉི་མ་སྐར་མའི་ཁྱིམ་གང་དུ་གནས་པའི་ཆ་རེ་རེར་ཁྱིམ་རེ་རེར་རྩིས་པ་དང༌། དེ་བཞིན་དུ་གཟའ་གཞན་བརྒྱད་པོ་ཡང་རྒྱུ་སྐར་ཉེར་བདུན་གནས་པའི་ཁྱིམ་ལ་རྒྱུ་བའི་དུས་ཡུན་མི་འདྲ་བ་རེ་ཡོད་པའི་ཆ་ནས་ཁྱིམ་ཞེས་བརྗོད་པ་དང༌། རྒྱུ་སྐར་ཉེར་བདུན་ནི་གཟའ་དགུ་པོ་སོ་སོའི་རྒྱུ་ཚུལ་གསལ་བར་མཚོན་བྱེད་ཀྱི་བརྡ་རྟགས་ཡིན་པས་ན་ཕྱོགས་གསུམ་གྱི་སྒོ་ནས་སྐར་ཁྱིམ་བཅུ་གཉིས་དང་ཉི་ཁྱིམ་བཅུ་གཉིས་ཞེས་བརྗོད་པ་སྟེ།
༈ རྒྱལ་ཁང་རྩེ་སྤྲུལ་སྐུ་རྟ་མགྲིན་བཛྲ་མཆོག་གི་རྣམ་ཐར་སོགས་གང་ཡང་མ་མཇལ། ཕལ་ཆེར་རྒྱལ་ཁང་རྩེ་པས་སྐུ་འཕྲེང་མང་ཙམ་ཞིག་བྱང་ཕྱོགས་ཧོར་གྱི་ཆ་ལས་ཁལ་ཁ་གཡས་རུ་ཛ་སག་ཐུ་ཁང་གི་ཨས་མག་གི་བླ་མར་་་་་
སངས་རྒྱས་ཀྱིས་ཆོས་གསུངས་པའི་ཚུལ། དགྲ་བཅོམ་པས་ཆོས་གསུངས་པའི་ཚུལ། པཎྚི་ཏས་གསུངས་པའི་ཚུལ། སངས་རྒྱས་ཀྱིས་ཆོ་འཕྲུལ་གསུམ་ལ་བརྟེན་ནས་བཤད། དགྲ་བཅོམ་པས་དག་པ་གསུམ་ལ་བརྟེན་ནས་བཤད། པཎྚི་ཏས་གསུངས་ཚུལ་ལ་དཔལ་ནཱ་ལེཎྜའི་གསུང་ཚུལ་དང་། བི་ཀྲ་མ་ཤཱི་ལའི་བཤད་ཚུལ་གཉིས་ཡོད་དོ། །
མ་རབས་ཅོལ་ཆུང་ལས་ངན་སྐྱེ་བོ་ལ།། ནང་གི་དེ་ཉིད་ཕྱི་རུ་ཤར་བ་བཞིན།། རྐྱེན་ངན་ཆག་སྒོ་ཀུན་ཀྱང་བསྟུད་མར་འབྱུང་།། དེ་ལྟར་ཤེས་ནས་ཕྱོགས་དུས་གང་དུ་ཡང་།། བློ་མིག་གཙང་བ་ཞིག་ནི་གནད་དུ་ཆེ།།
མཚན་དངོས་རིན་ཆེན་སྡེ་དང་། ཐུགས་དམ་གྱི་ཉམས་རྟོགས་ལ་བརྟེན་ནས་མཚན་གསོལ་བ་ནི་བྱམས་པའི་རྣལ་འབྱོར་པ་ཞེས་གྲགས། སྐུ་ཆུང་དུས་ནས་རབ་ཏུ་བྱུང་སྟེ་བཙུན་པའི་མཆོག་ཏུ་གྱུར་ཅིང་། རིམ་གྱིས་བསྙེན་རྫོགས་ཀྱི་སྡོམ་པ་བཞེས། སྡེ་སྣོད་གསུམ་དང་རྒྱུད་སྡེ་བཞིའི་གཞུང་ལུགས་མཐའ་དག་ལ་སྦྱངས་ནས་མཁས་པ་འགྲན་ཟླ་མེད་པར་གྱུར། རྒྱུན་དུ་བྱམས་སྙིང་རྗེ་བྱང་ཆུབ་ཀྱི་སེམས་ལ་ཐུགས་དམ་ཉམས་བཞེས་གཙོ་བོར་མཛད་དེ། བདག་གཞན་མཉམ་བརྗེའི་རྟོགས་པ་བརྟན་པོ་མངའ་བས་དངོས་སུ་གཏོང་ལེན་མཛད་ཐུབ་པ་དང་། བྱང་ཆུབ་ཀྱི་སེམས་ལ་བློ་སྦྱོང་བའི་མན་ངག་ལ་མངའ་བརྙེས་པ་ཞིག་ཡིན་པས། ཇོ་བོ་རྗེ་དཔལ་ལྡན་ཨ་ཏི་ཤས་དམ་པ་འདིའི་དྲུང་ནས་བྱང་ཆུབ་སེམས་སྦྱོང་གི་མན་ངག་ཆ་ཚང་བར་གསན་པ་ཡིན། ལོ་རྒྱུས་ཞིབ་པ་ཚེ་ཆོག་གླིང་ཡོངས་འཛིན་ཡེ་ཤེས་རྒྱལ་མཚན་གྱིས་མཛད་པའི《ལམ་རིམ་བླ་བརྒྱུད་ཀྱི་རྣམ་ཐར》པོད་དང་པོའི་ནང་དུ་གསལ་བས་དེར་གཟིགས།
དང་པོ་ཚོགས་ཞིང་གསལ་འདེབས་པ་ནི། ཞིང་ཁམས་སྦྱོང་བ་སེམས་སྟོབས་ཆེན་པོའི་སྤྱོད་ཡུལ་ཡིན་པས་སྣང་བས་གར་ཁྱབ་ཐམས་ཅད་པདྨ་འོད་ཀྱི་ཕོ་བྲང་བཀོད་པ་མཚན་ཉིད་ཐམས་ཅད་ཡོངས་སུ་རྫོགས་པར་གསལ་བའི་དབུས་སུ། རང་ཉིད་དབང་གི་སྣོད་དུ་རུང་བ་དང༌། བདེ་སྟོང་གི་ཡེ་ཤེས་སྐྱེད་པ་དང༌། རྗེས་སུ་འཛིན་པའི་རྟེན་འབྲེལ་གྱི་ཁྱད་པར་ལས། ངོ་བོ་མཁའ་འགྲོ་ཡེ་ཤེས་མཚོ་རྒྱལ་ཡིན་པ་ལ། རྣམ་པ་རྗེས་བཙུན་རྡོ་རྗེ་རྣལ་འབྱོར་མ་སྐུ་མདོག་དམར་མོ་ཞལ་གཅིག་ཕྱག་གཉིས་སྤྱན་གསུམ་བླ་མའི་ཐུགས་ཀར་རིངས་པའི་ཚུལ་གྱིས་གཟིགས་པ། དེ་ཡང་རིངས་པའི་ཚུལ་ཟེར་བ་དེ་བླ་མ་མཇལ་བ་ལ་གཅིག་ཏུ་དགའ་བའི་བྲེལ་ལངས་པ་ལྟ་བུའི་རྣམ་འགྱུར་ལ་ཟེར་བ་ཡིན། ཕྱག་གཡས་ན་མ་རིག་གཏི་མུག་གི་གཉིད་ལས་སློང་བར་བྱེད་པའི་ཐོད་པའི་ཌ་མ་རུ་ནམ་མཁའི་དབྱིངས་སུ་འཁྲོལ་བ། གཡོན་དུག་གསུམ་རྩད་ནས་གཅོད་པའི་གྲི་གུག་དཀུར་བརྟེན་པ། སྐུ་གཅེར་མོ་རུས་པའི་རྒྱན་ཅན་མེ་ཏོག་གི་ཆུན་འཕྱང་ཅན་སྣང་ལ་རང་བཞིན་མེད་པ་ནམ་མཁར་འཇའ་ཚོན་ཤར་བ་ལྟ་བུ་ཞིག་བསྒོམ། དེའི་སྤྱི་བོར་མདའ་གང་ཙམ་གྱི་སྟེང་གི་ནམ་མཁར་རིན་པོ་ཆེ་སྣ་ཚོགས་ལས་གྲུབ་བའི་པདྨ་འདབ་མ་འབུམ་བརྡལ་ཞིག་བསྒོམ། དེའི་སྟེང་དུ་ཉི་མའི་དཀྱིལ་འཁོར། དེའི་སྟེང་དུ་ཟླ་བའི་དཀྱིལ་འཁོར། དེའི་སྟེང་དུ་ངོ་བོ་དུས་གསུམ་སངས་རྒྱས་ཐམས་ཅད་འདུས་པའི་ངོ་བོ་མཚུངས་མེད་ཐུགས་རྗེའི་གཏེར་མཛོད་དཔལ་ལྡན་རྩ་བའི་བླ་མ་ཡིན་པ་ལ། རྣམ་པ་ཨོ་རྒྱན་རྡོ་རྗེ་འཆང་ཆེན་པོ་སྐུ་མདོག་དཀར་ལ་དམར་པའི་མདངས་ཆགས་པ། ཞལ་གཅིག་ཕྱག་གཉིས་ཞབས་གཉིས་རྒྱལ་པོ་རོལ་པའི་སྟབས་སུ་ཞུགས་པ། སྐུ་ལ་ཟ་བེར་ཆོས་གོས་ཕོད་ཀ་གསོལ་བ། དབུ་ལ་པད་ཞུ་མནབས་པ། དེ་ཡང་ཨོ་རྒྱན་རིན་པོ་ཆེའི་དབུ་ཞྭ་འདི་ལ་མི་འདྲ་བ་གསུམ་ཡོད་དེ། ཨོ་རྒྱན་སངས་རྒྱས་གཉིས་པ་དེ་ཉིད་ལྷོ་ནུབ་འོ་མ་ཅན་གྱི་རྒྱ་མཚོ་ལས་ཕ་ཡི་རྒྱུ་ལས་མ་བསྐྱེད། མ་ཡི་རྐྱེན་ལས་མ་གྲུབ། པདྨ་གེ་སར་གྱི་ལྡོང་པོ་རིག་པ་ཐོལ་སྐྱེས་སུ་འཁྲུངས་སྣང་སྲིད་གཞིར་བཞེངས་སུ་རྟོགས་དུས། མཁའ་འགྲོ་མ་རྣམས་ཀྱིས་རིགས་བདག་གི་ཚུལ་དུ་གསོལ་བ་ལ་པདྨ་ཁ་འབུས་ཞེས་བྱ། དུར་ཁྲོད་ཆེན་པོ་བརྒྱད་དུ་བརྟུལ་ཞུགས་ཀྱི་སྤྱོད་པ་མཛད་དེ། སྤྱོད་པ་ལེགས་ཉེས་ཀྱི་མཐའ་སྟོང་པའི་དུས་སུ་མཁའ་འགྲོ་མ་རྣམས་ཀྱིས་ཆེ་རྟགས་ཀྱི་ཚུལ་དུ་གསོལ་བ་ལ་ཤ་བའི་མཉེན་ཞུ་ཞེས་བྱ། ཟ་ཧོར་རྒྱལ་པོ་གཙུག་ལག་འཛིན་གྱིས་གསོན་བསྲེགས་མཛད་པའི་ཚེ། རྡོ་རྗེའི་སྐུ་ལ་འབྱུང་བ་མེ་ཡིག་གནོད་པས་མཚུགས་ཏེ་ངོ་མཚར་པདྨའི་དབུས་ན་སྐུ་གཅེར་བུ་གྲང་གྲང་བསིལ་བསིལ་ལྟར་བཞུགས་པའི་ཚེ། རྒྱལ་པོ་ངོ་མཚར་དང་དད་པ་སྐྱེས་ནས། ཟ་འོག་བེར་མཛོད་གསར་པའི་སྒོ་ཕྱེས་ལ། །ང་ཡི་ཞྭ་གོས་ཐམས་ཅད་ཁྱེར་ལ་ཤོག །ཅེས་ཟེར་ཏེ་སྐུ་ཆས་ཐམས་ཅད་དང་རྒྱལ་སྲིད་འབངས་འཁོར་དང་བཅས་པ་འབུལ་དུས་ཀྱི་དབུ་ཞྭ་དེ་ལ་པདྨ་མཐོང་གྲོལ་ཟེར་བ་ལས། འདིར་པདྨ་མཐོང་གྲོལ་ལམ་འདབ་ལྡན་རིགས་ལྔ་འདི་ཉིད་ཡིན་ཏེ། དེ་ཡང་བསྐྱེད་རྫོགས་ཟུང་འཇུག་མཚོན་པས་ཕྱི་ནང་རིམ་པ་གཉིས། སྐུ་གསུམ་མཚོན་པས་ཡར་རྫེ་གསུམ། སྐུ་ལྔའི་འགྲོ་དོན་མཛད་པ་མཚོན་པས་ཁ་དོག་ལྔ། ཐབས་དང་ཤེས་རབ་མཚོན་པས་ཉི་མ་དང་ཟླ་བ། དམ་ཚིག་ལ་མུ་མཐའ་མེད་པས་མུ་ཁྱུད་མཐིང་ག །ཏིང་ངེ་འཛིན་གཡོ་འགུལ་མེད་པས་རྡོ་རྗེའི་ཏོག །ལྟ་བའི་ཡང་རྩེ་རྟོགས་ཤིང་སྒྲུབ་པ་མཐའ་རུ་ཕྱིན་པས་རྒོད་ཀྱི་རྩེ་སྒྲོས་བརྒྱན་པ། དེ་ལྟ་བུ་ཞིག་ཡིན། ཕྱག་གཡས་གསེར་གྱི་རྡོ་རྗེ་ཐུགས་ཀར་སྡིགས་མཛུབ་ཀྱིས་འཛིན་པ། གཡོན་མཉམ་བཞག་གི་སྟེང་ན་ཀ་པཱ་ལ་འཆི་མེད་ཡེ་ཤེས་ཀྱི་བདུད་རྩིས་བཀང་བའི་བུམ་པ་དཔག་བསམ་ལྗོན་ཤིང་གི་ཁ་རྒྱན་དང་བཅས་པའི་འཛིན་པ། མཚན་ཁུང་གཡོན་ན་ཡུམ་ལྷ་ལྕམ་མཁའ་འགྲོའི་དབང་ཕྱུག་སྦས་པའི་ཚུལ་གྱི་ཁ་ཊྭཱཾ་ག་འཛིན་པ། ཁ་ཊྭཱཾ་དེ་ཡང་ངོ་བོ་རང་བཞིན་ཐུགས་རྗེ་གསུམ་མཚོན་པའི་ཡར་རྩེ་གསུམ། ཆོས་སྐུ་ལོངས་སྐུ་སྤྲུལ་སྐུ་གསུམ་མཚོན་པའི་ཐོད་པ་སྐམ་རློན་རྙིང་གསུམ། ཐེག་པ་རིམ་པ་དགུ་མཚོན་པའི་ར་ལ་ལྕགས་ལུང་དགུ། ཡེ་ཤེས་ལྔ་མཚོན་ཕྱིར་དར་ཚོན་སྣ་ལྔ། དུར་ཁྲོད་ཆེན་པོ་བརྒྱད་དུ་བརྟུལ་ཞུགས་ཀྱི་སྤྱོད་པ་མཛད་དེ་མ་མོ་དང་མཁའ་འགྲོ་དབང་དུ་བསྡུས་པའི་བརྡར་ཤི་སྐྲ་དང་གསོན་སྐྲ་ལ་སོགས་པས་བརྒྱན་པ་དེ་ལྟ་བུ་ཞིག་གསལ་བཏབ། དེའི་མཐའ་སྐོར་དུ་ལྔའི་དྲ་བ་མིག་མང་རིས་སུ་ཤར་བའི་ནང་ཁོང་འཇའ་འོད་ཟླུམ་འཁྱིལ་གྱི་དབུས་ན། རྒྱ་གར་གྱི་རིག་འཛིན་བརྒྱད་བོད་ཀྱི་རྗེ་འབངས་ཉེར་ལྔ་ལ་སོགས་རྩ་གསུམ་དམ་ཅན་རྒྱ་མཚོ་ཐ་མལ་གྱི་སྣང་བ་རང་འགགས་སུ་འགྲོ་བ་ཞིག་གསལ་གདབ། སྤྱིར་བླ་མའི་རྣལ་འབྱོར་བསྒོམ་པ་འདི་ལ་སྒོམ་ལུགས་མི་འདྲ་བ་གསུམ་ཡོད་པ་ལས། སྐྱབས་འགྲོའི་དུས་ཚོགས་ཞིང་དེ་བླ་མ་ཐོ་བརྩེགས་སུ་བསྒོམ་པར་བྱ་བ་ཡིན་ཏེ། ཨོ་རྒྱན་ཆེན་པོའི་དབུ་གཙུག་ན་རྫོགས་ཆེན་བརྒྱུད་པའི་བླ་མ་ཐམས་ཅད་ཐོ་བརྩེགས་སུ་གསལ་འདེབས་པ་ཡིན། རྡོར་སེམས་སྒོམ་བཟླས་ཀྱི་དུས་ཀྱི་དེ་ཀུན་འདུས་ནོར་བུའི་ལུགས་སུ་བསྒོམ་པར་བྱ་བ་ཡིན་ཏེ། རྩ་བརྒྱུད་ཀྱི་བླ་མ་ཐམས་ཅད་བླ་མ་རྡོ་རྗེ་སེམས་དཔའ་གཅིག་ལ་འདུས་པར་སྒོམ་པ་ཡིན། བླ་མའི་རྣལ་འབྱོར་གྱི་སྐབས་ཀྱི་འདི་བླ་མ་ཁྲོམ་ཚོགས་སུ་སྒོམ་པར་བྱ་བ་ཡིན་ཏེ། རྫོགས་ཆེན་བརྒྱུད་པའི་བླ་མ་ཐམས་ཅད་དང༌། རྩ་གསུམ་དམ་ཅན་རྒྱ་མཚོ་ཐམས་ཅད་ཨོ་རྒྱན་ཆེན་པོའི་སྐུའི་མཐའ་སྐོར་ན་ཁྲོམ་ཚོགས་པ་ལྟར་བཞུགས་པ་ཡིན། དེ་ནས། ཨེ་མ་ཧོ། རང་སྣང་ལྷུན་གྲུབ་དག་པ་རབ་འབྱམས་ཞིང༌། །སོགས་ནས། གསལ་སྟོང་མཉམ་གནས་ཆེན་པོའི་ངང་དུ་གསལ། །ཞེས་ཚིག་དོན་འབྲེལ་ཆགས་པར་གསལ་བཏབ་ལ། དེ་ནས་མོས་གུས་ཀྱི་གདུང་བ་དྲག་པོ་བསྐྱེད་དེ། ཧཱུྃ། ཨུ་རྒྱན་ཡུལ་གྱི་ནུབ་བྱང་མཚམས། སོགས་ནས། གུ་རུ་པདྨ་སིདྡྷི་ཧཱུྃ། ཞེས་བརྗོད་མ་ཐག་ཏུ་ཟངས་མདོག་དཔལ་གྱི་རི་བོ་པདྨ་འོད་ཀྱི་ཕོ་བྲང་རྟེན་དང་བརྟེན་པར་བཅས་པ་ཐམས་ཅད་དངོས་སུ་བྱོན་ཏེ། རང་གིས་བསྐྱེད་པའི་དམ་ཚིག་པ་ལ་ཆུ་ལ་ཆུ་བཞག་པ་ལྟར་གཉིས་སུ་མེད་པར་ཐིམ་པར་བསམ། གཉིས་པ་ཡན་ལག་བདུན་པ་འབུལ་བ་ནི། འདི་ལྟར་རྡོ་རྗེ་ཐེག་པའི་ལམ་ཐབས་མང་བ་དང༌། དཀའ་བ་མེད་པ་དང༌། དབང་པོ་རྣོན་པོའི་སྤྱོད་ཡུལ་ཡིན་པས། སེམས་སྟོབས་ཆེན་པས་ཚོགས་བསགས་པ་ལ་རྒྱུན་ཆགས་སུ་བསླབས་པས། ཕ་རོག་ཏུ་ཕྱིན་པའི་བསྐལ་པ་ཆེན་པོའི་ཚོགས་འདིར་སྐད་ཅིག་མ་ལ་འདུན་ནས་ཚེ་གཅིག་ལ་སོགས་པར་གྲོལ་བ་ཡིན་ནོ། །དེའི་ཕྱིར་གསང་བ་བླ་ན་མེད་པའི་ཚོགས་ཞིང་གི་རབ་དང་ཕུལ་ཏུ་གྱུར་པ་ཡང་རྡོ་རྗེ་སློབ་དཔོན་ཉག་གཅིག་ཏུ་ངེས་པས་བླ་མའི་རྣལ་འབྱོར་དང་རྗེ་སུ་འབྲེལ་བར་བྱུང་ལ། དེ་ལ་ཚོགས་གསོག་པའི་སྒོ་མཐའ་ཡས་པ་ཡན་ལག་བདུན་དུ་འདུ་པ་ལས། དང་པོ་ང་རྒྱལ་གྱི་གཉེན་པོ་ཕྱག་འཚལ་བའི་ཡན་ལག་ནི། རང་གི་ལུས་བརྒྱ་སྟོང་གྲངས་མེད་པ་ཞིང་གི་རྡུལ་གྱི་གྲངས་སྙེད་ཅིག་སྤྲུལ་ཏེ་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཀྱང་རང་དང་ལྷན་དུ་ཕྱག་འཚལ་བར་བསམ་ཞིང༌། ཧྲཱིཿབདག་ལུས་ཞིང་གི་རྡུལ་སྙེད་དུ། །རྣམ་པར་འཕྲུལ་པས་ཕྱག་འཚལ་ལོ། །ཞེས་བརྗོད། དེ་ཡང་སྤྱིར་ཁྲིད་སྦྱང་འབུམ་ལྔ་མ་ཚང་ཙམ་བྱེད་པ་རྣམས་ནས་སྐྱབས་འགྲོ་སོགས་དང་སྤྲེལ་ཏེ་ཕྱག་འཚལ་ཀྱང་རུང་བས་དེ་ལྟར་བྱེད་པའི་ཕྱག་ལེན་ཀྱང་ཡོད་མོད། འོན་ཀྱང་ཕྱག་གི་ཁྲིད་དངོས་འདི་ཡིན་པས་བླ་མའི་རྣལ་འབྱོར་དང་འབྲེལ་བར་ཕྱག་འཚལ་ན་ནི་ཕུན་སུམ་ཚོགས་པར་འགྱུར་རོ། །དེ་ཡང་ཕྱག་འཚལ་བའི་ཚེ་ལུས་སྒོ་ནས་ཕྱག་འཚལ་བ། ངག་གིས་ཕྱག་འཚལ་དང་གསོལ་འདེབས་ཀྱི་ཚིག་འདོན་པ། ཡིད་ཀྱིས་ཅི་མཛད་ཁྱེད་ཤེས་དང་བློ་གཏད་ལིང་བསྐྱུར་གྱི་མོས་གུས་དང་བཅས། བདག་དང་སེམས་ཅན་ཐམས་ཅད་ལྷན་ཅིག་ཕྱག་འཚལ་པའི་དམིགས་པ་སོགས་ལུས་ངག་ཡིད་གསུམ་ཚུན་གཅིག་དྲིལ་དུ་བྱེད་པ་ནི་གནད་ཆེ་ལ། དེ་ལྟར་མ་ཡིན་པར་ཁ་ཡེངས་མིག་ཡེངས་སེམས་ཕྱི་རོལ་གྱི་ཡུལ་གྱི་རྗེས་སུ་འབྲངས། གཡས་ཕྱོགས་ནས་འགྲོ་འདུག་དང་སྨྲ་བརྗོད་བྱེད་པ་བྱུང་ན་མིག་དང་ཤེས་པ་དེ་ཕྱོགས་སུ་གཡེང་ཞིང་ཐལ་མོ་འགྲམ་པ་གཡོན་གྱི་སྟེང་དུ་སྦྱར། གཡོན་ཕྱོགས་དེ་བཞིན་བྱུང་ན་མིག་དང་ཤེས་པ་དེ་ཕྱོགས་སུ་གཡེང་ཞིང་འགྲམ་པ་གཡས་ཀྱི་སྟེང་དུ་ཐལ་མོ་སྦྱར་བ་ལྟ་བུ། སེམས་རྣམ་གཡེང་གི་དབང་དུ་བཏང༌། ལུས་དེ་ཁོ་ནས་ཁྱོ་རོ་རོ་ཕྱག་འཚལ་འདོགས་བྱེད་པ་ནི། རང་གི་གཟུགས་པོར་སྡུག་གཏད་པ་ཙམ་ལས་སྙིང་པོ་ཅི་ཡང་མེད་པ་ཤེས་པར་བྱའོ། །དེར་མ་ཟད་ཕྱག་འཚལ་ཚེ་ཡང་ཐལ་མོ་ཁོང་སྟོང་དུ་པདྨ་ཁ་འབུས་པ་ལྟ་བུར་སྦྱར་དགོས་ཀྱི། ཐལ་མོ་ལ་ནང་ཁོང་སྟོང་མེད་པར་ལག་མཐིལ་གཉིས་སྤྲད་དེ་བཅའ་བ་དང༌། སོར་རྩེ་ཐུག་ཙམ་བྱེད་པ་སོགས་ནི་མི་རུང་སྟེ། ཐར་པ་ཆེན་པོ་ཕྱོགས་སུ་རྒྱས་པའི་མདོ་ལས། པདྨ་ཁ་འབུས་ཕྱེ་འདྲ་བ། །ལག་གཉིས་སྤྱི་བོར་ཐལ་སྦྱར་ཏེ། །ལུས་དཔག་མེད་པའི་སྤྲིན་ཚོགས་བཅས། ཕྱོགས་བཅུའི་སངས་རྒྱས་ལ་ཕྱག་འཚལ། །ཞེས་དང༌། ཡོན་ཏན་མཛོད་ལས་ཀྱང༌། བབ་ཅོལ་གོམས་པ་མིན་པའི་ལུས་བཏུད་ནས། །སྙིང་གར་གུས་བཅས་མངན་རྟོགས་ངོམ་པ་ལ། །མེ་ཏོག་དོགས་པས་རབ་བཟུང་སྙིམ་པའི་སྣོད། །ག་བུ་ཆུང་གི་བརྟུལ་ཞུགས་འཛིན་པ་ཡིན། །ཞེས་གསུངས། དེ་ནས་རིམ་བཞིན་ཐལ་མོ་སྤྱི་བོར་སྦྱར་བས་ལུས་ཀྱི་སྒྲིབ་པ་འདག །མགྲིན་པར་སྦྱར་བས་ངག་གི་སྒྲིབ་པ་འདག །སྙིང་གར་སྦྱར་བས་ཡིད་ཀྱི་སྒྲིབ་པ་འདག །དེ་ནས་ལུས་ཀྱི་མ་ལྔ་ས་ལ་ཕབ་པ་ཞེས་བྱ་བ། དཔྲལ་བ་དང་གཅིག །ལག་མཐིལ་གཉིས། པུས་མོ་གཉིས་དང་ལྔ་པོ་ས་ལ་ཕབ་སྟེ་ཕྱག་བྱས་པས། ཉོན་མོངས་པ་དུག་ལྔའི་སྒྲིབ་པ་འདག་པ་དང༌། སྐུ་གསུང་ཐུགས་ཡོན་ཏན་ཕྲིན་ལས་ལྔའི་བྱིན་རླབས་ཐོབ་པ་ལ་སོགས་པའི་དགོས་པ་ཡོད་པས་དེ་ལྟར་བྱ། དེ་ནས་ཡར་ལངས་པའི་ཚེ་ཡང་རྐེད་པ་དྲང་པོར་བསྲངས་ཏེ་ཐལ་མོ་བཅས་ནས་ཡར་སྔར་ལྟར་ཕྱག་འཚལ་དགོས་པ་ཡིན་གྱི། ཐལ་མོ་ལེགས་པར་མི་བཅའ་བར་ལག་པ་གཡུག་ཙམ་བྱེད་པ་དང༌། པུས་མོ་དང་དཔྲལ་པས་ལ་མི་རེག་པར་སྒུར་ཙམ་བྱེད་པ་དང༌། ཡར་ལྡང་བའི་ཚེ་རྐེད་པ་ལེགས་པོར་མི་བསྲང་བར་སྒུར་ཕྱག་བྱེད་པ་སོགས་ནི་མ་གུས་པའི་རྣམ་འགྱུར་ཡིན་པས་གཏན་ནས་མི་རུང༌། སྒུར་ཕྱག་བྱས་པའི་རྣམ་སྨིན་གྱིས་གྱང་རོ་ཁུར་ཞེས་བྱ་བ་རྒྱབ་ཏུ་ལྦ་བ་ཆེན་པོ་ཡོད་པའི་མིའུ་ཐུང་སྒུར་ཏེ་འགྲོ་བ་དེ་ལྟ་བུའི་ལུས་ལེན་པར་གསུངས་པས་ན། ཕན་ཡོན་ཡོད་དུ་རེ་ནས་ཕྱག་འཚལ་བ་ཡིན་གྱི། ལུས་ངན་ལེན་བྱེད་དུ་ཕྱག་འཚལ་ཀྱང་མི་དགོས་པར་འདུག་པས། གྲངས་མང་པོ་རང་མ་ཐུབ་རུང་གང་ཐུབ་དེ་དངོས་གཙང་ཞིང་རྣམ་པར་དག་པ་རེ་ཨེ་ཐོན་ལྟ་བ་ལ་འབད་དགོས། དེས་ན་འཚལ་སླ་བ་ལ་བསམས་ནས་རི་ངོས་ལྟ་བུའི་གཟར་ལ་གཏད་པ་དང༌། གད་འཁྲིས་ལ་སོགས་པ་ནས་ཕྱག་འཚལ་བ་ལ་ནི་སྙིང་པོ་ཅུང་ཟད་ཀྱང་མེད་དོ། །དེར་མ་ཟད་ད་ལྟའི་དུས་བླ་མ་ལ་སོགས་པའི་དྲུང་དུ་མཇལ་བའི་ཚེ། ཕྱག་ཅུང་ཟད་ལེགས་པ་གཅིག་བཙལ་ནས་དེ་ནས་སྒུར་ཙམ་གཉིས་བྱེད་ཅིང༌། དེ་ཉིད་མི་དྲག་གི་ཕྱག་ཡིན་པ་སྐད་བྱེད་དེ། ཤེས་མེད་ཕལ་མོ་ཆེས་དེའི་རྗེས་སུ་སློབ་པ་ནི་ཤིན་ཏུ་ཐ་ཆད་པ་ཡིན། ཆོས་ཞུས་པའི་དོན་པོ་ཐ་ན་ཕྱག་གཅིག་གི་འཚལ་ལུགས་ཚུན་ཆད་མ་ཤེས་པ་བླ་མ་ལས་ཉན་ནས་ཤེས་པར་བྱ་ཞིང༌། གང་ཤེས་དེ་དུས་དང་རྣམ་པ་ཐམས་ཅད་དུ་མ་བརྗེད་པར་ཉམས་སུ་ལེན་དགོས་རྒྱུ་ཡིན་པ་ལ། བྱ་སླ་བ་དང་ཤེས་སླ་བ་དེ་ཙམ་ཡང་ཉམས་སུ་མི་ལེན་ན་ཆོས་ཞུས་པ་ལ་དོན་འབྲས་ཅི་ཡང་མེད་པའི་ཕྱིར་རོ། །དེས་ན་ཆོས་ཞུས་པའི་དོན་པོ་ཕྱག་རྡོག་གཅིག་གི་འཚལ་ལུགས་ཚུན་ཆད་ཆོས་མི་ཤེས་པ་རྣམས་ལས་ཁྱད་པར་འཕགས་པ་ཞིག་དགོས་ཏེ། སྔོན་རྗེ་བཙུན་མི་ལ་བླ་མ་རྔོག་པའི་དྲུང་དུ་ཆོས་ཞུར་ཕེབས་པའི་ཚེ། བླ་མ་རྔོག་པས་གྲ ་པ་མང་པོ་ལ་རྒྱུད་བརྟགས་གཉིས་གསུང་གིན་འདུག་པ་རྗེ་བཙུན་གྱིས་རྒྱང་རིང་པོ་ནས་མཇལ་ཏེ་ཕྱག་འཚལ་བས། བླ་མ་རྔོག་པ་ཡང་དགྱེས་ཏེ། དབུ་ཞྭ་ཕུད་ནས་ཕྱག་ལན་མཛད་ཅིང༌། ཆོས་མཚམས་ཀྱི་རྟེན་འབྲེལ་ཀྱང་ལེགས། ཕ་གིན་ཕྱག་འཚལ་བ་འདི་ལྷོ་བྲག་མར་པའི་སློབ་བརྒྱུད་ཀྱི་ཕྱག་འཚལ་ལུགས་སུ་འདུག་པས་ཁོང་སུ་ཡིན་དྲིས་ཤོག་གསུངས། ལར་བླ་མ་བརྟེན་ནས་ཆོས་ཞུས་པ་དེ་སྣམ་བུ་ཚོས་ལ་འཕངས་པ་ལྟར་སྔར་གྱི་དེ་དང་ཡེ་མི་འདྲ་བ། བླ་མ་དམ་པ་དེའི་མཛད་སྤྱོད་ཅི་འདྲ་བ་དེ་འདྲ་བའི་རྗེས་སུ་སློབ་པ་ཞིག་དགོས་རྒྱུ་ཡིན། དཔེར་ན་སྣམ་བུ་ཚོས་སུ་བཅུག་པ་དེ་ལ་ཚོས་ཁ་ལེགས་ཉེས་ཙམ་ཡོད་པ་སྲིད་ཀྱང༌། སྔར་ཚོས་སུམ་བཅུག་པའི་དུས་ལས་མདོག་གཞན་དུ་གཏན་ནས་མ་འགྱུར་བ་ག་ལ་སྲིད། ད་ལྟའི་དུས་ན་ཆོས་ལན་གྲངས་བརྒྱར་ཞུས་ཀྱང་ཤེས་རྒྱུད་སྔར་གྱི་དེ་ལས་སྤུ་གང་གིས་བཟང་དུ་མ་སོང་ཞིང་བྱ་བྱེད་སྤྱོད་པ་ཐམས་ཅད་འཇིག་རྟེན་པ་ལས་ཅུང་ཟད་ཀྱང་མ་ལོག་པ་ནི་ཆོས་དྲེད་དམ་ཉམས་ཀྱི་རྒྱུར་སོང་བ་ཞེས་བྱ། དེ་འདྲ་དེ་ནི་སྡིག་ཅན་ཆོས་ཀྱིས་ཐུལ་ཀྱང་ཆོས་དྲེད་ཆོས་ཀྱིས་མི་ཐུལ། གྱོང་པོ་སྣུམ་གྱིས་ཐུལ་ཀྱང་མར་སྐོག་སྣུམ་གྱིས་མི་ཐུལ། གསུངས་པ་ལྟར།།དགེ་བའི་ཕན་ཡོན། སྡིག་པའི་ཉེས་དམིགས། སངས་རྒྱས་ཀྱི་ཡོན་ཏན་ཅི་ལྟ་བུ་ཐོས་ཀྱང༌། དེ་དྲ་ཟེར་དར་སྙམ་བ་ཙམ་ལས་བློ་སྣ་འགྱུར་བའི་ངེས་ཤེས་དང་དད་པ་ཅུང་ཟད་ཀྱང་སྐྱེར་མི་བཏུབ་པས་ན། རྫོགས་པའི་སངས་རྒྱས་དངོས་སུ་བྱོན་ཀྱང་དེ་ལ་ཕན་གདགས་མི་ནུས་ཏེ། ཨོ་རྒྱན་ཆེན་པོའི་ཞལ་ནས་ཀྱང༌། ཆོས་སྨྲས་གོ་དྲེད་ཁྱེར་བའི་འཁོར་མི་བརྟེན། །དམ་ཚིག་ཚོད་ཡོད་བྱེད་པའི་གྲོགས་མི་འགྲོགས། །ཞེས་གསུངས། དེས་ན་ཆོས་ཚིག་གཅིག་གི་དོན་ཤེས་ཀྱང་དེ་ཉིད་རང་གི་རྒྱུད་ལ་འདྲེས་ངོ་ཤེས་པར་ཉམས་སུ་ལེན་དགོས། བླ་མ་བསྟེན་པའི་དོན་པོ་བླ་མ་དེའི་སྐུ་གསུང་ཐུགས་ཀྱི་མཛད་སྤྱོད་ལ་བལྟ་ཞིང་དེའི་རྗེས་སུ་སློབ་དགོས་ཏེ། འཇིག་རྟེན་པའི་ཁ་སྐད་ཡང༌། བྱ་བ་ཐམས་ཅད་ལད་མོ་ཡིན། །ལད་མོ་ནང་གི་གང་མཁས་ཡིན། ཟེར་བ་ལྟར་བླ་མ་དེའི་ཕྱི་ནང་གསང་གསུམ་གྱི་ཡོན་ཏན་གང་ཡོད་པ་རང་རྒྱུད་ལ་བླངས་ནས། དཔེར་ན་སཱཙྪ་བརྐོས་ཕོར་ནས་བཏོན་པ་ལྟ་བུ་ཞིག་དགོས་པ་ཡིན་ནོ། །སྤྱིར་ཕྱག་འཚལ་ཞེས་པ་ཞེས་དང་གུས་པའི་རྣམ་འགྱུར་ཙམ་ཡིན་པས། ཕྱག་འཚལ་ཚུལ་ཀྱང་མང་ཞིང་ཡུལ་སོ་སོའི་ཡུལ་སྲོལ་ལ་ངེས་པ་མེད་ཀྱང༌། འདིར་རྒྱལ་བའི་བཀའ་ལུང་དང་མཐུན་པའི་ཕྱག་གི་འཚལ་ལུགས་བླ་མས་གསུངས། རང་གིས་གོ་ཞིང་ཤེས་བཞིན་དུ་སླ་ཆོས་སམ། ཆེ་འགྱིང་གི་དབང་གིས་ལེགས་པར་མི་འཚལ་བ་ནི། ཕྱག་འཚལ་ཡུལ་ལ་མ་གུས་པའི་བརྙས་བཅོས་ཀྱི་རྣམ་འགྱུར་ཡིན་པས། ཁྲལ་ཕྱག་དེ་འདྲས་ནི་ཉེས་པ་སྐྱེད་པ་ཙམ་ལས་དགོས་དོན་ཅི་ཡང་མེད་པར་ཤེས་དགོས་སོ། །དེ་ལྟར་མ་ཡིན་པར་ཚུལ་བཞིན་དུ་ཕྱག་འཚལ་བ་ནི། ཕན་ཡོན་ཚད་མེད་དེ། སྔོན་དགེ་སློང་ཞིག་བཅོམ་ལྡན་འདས་ཀྱི་དབུ་སྐྲ་དང་སེན་མོ་མཆོད་རྟེན་ལ་ཕྱག་འཚལ་བ་ལ། ཀུན་དགའ་བོས་དེའི་ཕན་ཡོན་བཅོམ་ལྡན་འདས་ལ་ཞུས་པས། ཕྱག་ལན་ཅིག་འཚལ་པས་རང་གི་ལུས་ཀྱིས་ཅི་ཙམ་ནོན་པའི་དབང་ཆེན་གསེར་གྱི་ས་གཞི་ལ་མ་ཐུག་གི་བར་དུ་རྡུལ་ཅི་ཙམ་ཡོད་པ་དེའི་གྲངས་ཀྱི་འཁོར་ལོས་སྒྱུར་བའི་རྒྱལ་སྲིད་ཉམས་སུ་མྱོང་ཡང་ད་དུང་དེའི་ཕན་ཡོན་གྱི་མཐའ་མི་ཐུག་པར་གསུངས། དེ་བཞིན་དུ་མདོ་ལས། བཅོམ་ལྡན་འདས་ཀྱི་དབུ་གཙུག་ཏོར་བལྟར་མི་མངོན་པ་ནི། བླ་མར་བྱ་བའི་སྐྱེ་བོ་ལ་གུས་པར་བཏུད་དེ་ཕྱག་འཚལ་བ་ལས་བྱུང་ངོ༌། །ཞེས་གསུངས་ཏེ། མཐར་ཐུག་རྫོགས་པའི་སངས་རྒྱས་ཀྱི་དབུའི་གཙུག་ཏོར་བལྟར་མི་མངོན་པ་འགྲུབ་པའི་རྒྱུར་འགྱུར་བ་ཡིན་ནོ། །གཉིས་པ་མཆོད་པ་འབུལ་བའི་ཡན་ལག་ནི། དངོས་སུ་རང་གིས་ཅི་འབྱོར་པའི་མཆོད་པ་སྔར་མཎྜལ་གྱི་དུས་བཤད་པ་ལྟར་དངོས་གཙང་ཞིང་རྣམ་པར་དག་པ་སེར་སྣས་མ་བཅིངས་ཤིང་ཚུལ་འཆོས་དང་ངོམ་ཆོས་སུ་མ་སོང་བར་བཤམས་ལ་དེས་དམིགས་རྟེན་ཙམ་བྱས་ཏེ། ཡིད་ཀྱིས་ནམ་མཁའ་དང་ས་གཞི་ཐམས་ཅད་ལྷ་མིའི་མཆོད་རྫས། མེ་ཏོག།བདུག་སྤོས། མར་མེ། དྲི་ཆབ་ཞལ་ཟས་ལ་སོགས་པ་དང༌། གཞལ་མེད་ཁང་དང༌། ཡུལ་མཁར། ཀུན་དགའ་ར་བ། རྒྱལ་སྲིད་བདུན། བཀྲ་ཤིས་རྟགས་བརྒྱད། རྡོ་རྗེའི་ལྷ་མོ་བཅུ་དྲུག་ལ་སོགས་པས་གླུ་གར་དང་རོལ་མོའི་ཁྱད་པར་བྱང་ཆུབ་སེམས་དཔའ་ཀུན་ཏུ་བཟང་པོའི་མཆོད་པའི་རྗེས་སུ་འགྲོ་བ་སྤྲུལ་དགོས་ཏེ། དེ་ཡང་བྱང་ཆུབ་སེམས་དཔའ་ཀུན་ཏུ་བཟང་པོའི་ཏིང་ངེ་འཛིན་གྱི་མཐུ་ལས། རང་གི་ཐུགས་ཀ་ནས་འོད་ཟེར་ཁ་དོག་མི་འདྲ་བ་བྱེ་བ་བརྒྱ་སྟོང་སངས་རྒྱས་ཀྱི་ཞིང་གྲངས་མེད་པའི་རྡུལ་དང་མཉམ་པར་སྤྲོས། འོད་ཟེར་དེ་རེ་རེའི་རྩེར་ཡང་བྱང་ཆུབ་སེམས་དཔའ་ཀུན་ཏུ་བཟང་པོར་རང་འདྲ་བ་རེ་རེ་སྤྲུལ། དེ་རེ་རེའི་ཐུགས་ཀ་ནས་སྔར་དང་འདྲ་བའི་འོད་ཟེར་སྤྲོ་ཞིང༌། དེའི་རྩེར་ཀུན་ཏུ་བཟང་པོ་སྤྲུལ་པ་སོགས་གྲངས་མེད་བསམ་གྱིས་མི་ཁྱབ་པའི་བར་དུ་སྤྲོས་ཏེ། དེ་དག་རེ་རེས་ཀྱང་དཔག་ཏུ་མེད་པའི་མཆོད་རྫས་ཀྱི་རྣམ་གྲངས་བསམ་གྱིས་མི་ཁྱབ་པས་ཕྱོགས་བཅུའི་རྒྱལ་བ་སྲས་དང་བཅས་པ་ལ་མཆོད་པ་ནི། འཕགས་པ་ཀུན་ཏུ་བཟང་པོའི་ཆོད་པའི་སྤྲིན་ཕུང་ཞེས་བྱ་བ་སྟེ། དེ་འདྲ་བ་རང་གི་བློས་ཅི་ལྕོག་ཏུ་སྤྲུལ་ཏེ་འབུལ་ཞིང༌། དངོས་བཤམས་ཡིད་སྤྲུལ་ཏིང་འཛིན་གྱིས། སྣང་སྲིད་མཆོད་པའི་ཕྱག་རྒྱར་འབུལ། །ཞེས་བརྗོད། དེ་ཡང་རང་ལ་འབུལ་བའི་ནུས་པ་ཡོད་ན། རྒྱལ་བ་སྲས་བཅས་ལ་བཞིས་པའི་ནུས་པ་ཡོད་པ་ཡིན་པས། འཇིག་རྟེན་གྱི་ཁམས་ན་བདག་པོས་མ་བཟུང་པའི་ལྷ་དང་མིའི་ལོངས་སྤྱོད་ཇི་སྙེད་ཡོད་པ་ཐམས་ཅད་ཀྱང་བློས་བླངས་ནས་འབུལ་ཞིང༌། ཡིད་ཀྱིས་ཅི་ཙམ་སྤྲུལ་ནུས་པ་དེ་ཙམ་དུ་སྤྲུལ་ནས་ཕུལ་ན་ཚོགས་རྫོགས་པ་ལ་དངོས་སུ་འབྱོར་པ་དང་ཁྱད་པར་སྤུ་ཙམ་ཡང་མེད་པས། མཆོད་པ་འབུལ་བ་ལ་ཡོ་བྱད་མེད་སྙམ་མི་དགོས་ཤིང༌། དེས་ན་དུས་དང་རྣམ་པ་ཐམས་ཅད་དུ་རང་དང་གཞན་གྱི་ཡོ་བྱད་ཅི་ཡོད་པ་དང་ཅི་མཐོང་བ་ཐམས་ཅད་ལ་དང་པོ་དཀོན་མཆོག་གསུམ་མཆོད། རྩ་བརྒྱུད་ཀྱི་བླ་མ་མཆོད་སྙམ་པའི་བློ་སྔོན་དུ་གཏོང་ཞིང༌། ཐ་ན་ལམ་ཀ་ཞིག་ན་ཆུ་དྭངས་མོ་ཞིག་འབབ་པའམ། མེ་ཏོག་གི་ཐང་ཞིག་འདུག་པ་ཚུན་ཆད་ཡིད་ལ་འབབས་པའི་དངོས་པོ་གང་མཐོང་ཐམས་ཅད་རང་གི་བློས་བླངས་ཏེ་དཀོན་མཆོག་གསུམ་མཆོད་སྙམ་པ་ཡིད་ལ་བྱས་ན་ཚོགས་ཞར་དང་ཞོར་ལ་རྫོགས་པ་ཡིན་པས་དེ་ལྟར་བྱ་དགོས་སོ། །གསུམ་པ་སྡིག་པ་བཤགས་པའི་ཡན་ལག་ནི། ཚེ་འཁོར་བ་ཐོག་མ་མེད་པ་ནས་དེ་རིང་ཡན་ཆད་དུ་དྲན་པ་དང་མི་དྲན་པའི་སྡིག་ལྟུང༌། ལུས་ངག་ཡིད་གསུམ་གྱི་སྒོ་ནས་མི་དགེ་བ་བཅུ་མཚམས་མེད་པ་ལྔ༌། དེ་དང་ཉེ་བ་ལྔ༌། ལྕི་བ་བཞི། ་ལོག་པ་བརྒྱད། དཀོན་མཆོག་གི་དཀོར་ལ་འབག་པ་སོགས་ཁ་ན་མ་ཐོ་བའི་ལས་ཅི་བསགས་པ་ཐམས་ཅད་གནོང་འགྱོད་དྲག་པོས་མཐོལ་ལོ་བཤགས་སོ། །སླན་ཆད་མི་བགྱིད་དོ་སྙམ་པ་ལ་སོགས་སྔར་རྡོར་སེམས་སྒོམ་བཟླས་ཀྱི་དུ་སུ་བཤད་པ་ལྟར་གཉེན་པོ་སྟོབས་བཞིའི་དག་པ་དྲན་པའི་དང་ནས་བཤགས་པས། སྡིག་སྒྲིབ་ཐམས་ཅད་རང་གི་ལྕེ་ཐོག་ཏུ་ནག་ཕུང་གིས་འདུས་པ་ལ། ཚོགས་ཞིང་ལྷ་ཚོགས་ཀྱི་སྐུ་གསུང་ཐུགས་ལས་འོད་ཟེར་བྱུང་བ་ཕོག་པས་དྲི་མ་བཀྲུས་པ་བཞིན་དག་པར་བསམས་ནས། སྒོ་གསུམ་མི་དགེའི་ལས་རྣམས་ཀུན། །འོད་གསལ་ཆོས་སྐུའི་ངང་དུ་བཤགས། །ཞེས་བརྗོད། བཞི་པ་ཕྲག་དོག་གི་གཉེན་པོ་རྗེས་སུ་ཡི་རང་བའི་ཡན་ལག་ནི། རྒྱལ་བ་རྣམས་ཀྱིས་སེམས་ཅན་གྱི་དོན་དུ་ཆོས་ཀྱི་འཁོར་ལོ་ཆེན་པོ་བསྐོར་པ་དང༌། བྱང་ཆུབ་སེམས་དཔའ་རྣམས་ཀྱི་སྤྱོད་པ་རླབས་པོ་ཆེ། སེམས་ཅན་རྣམས་ཀྱི་བསོད་ནམས་དང་ཐར་པ་ཆ་མཐུན་གྱི་དགེ་བ། རང་གིས་སྔར་བྱས་པ། ད་ལྟ་བྱེད་བཞིན་པ། ཕྱིས་བྱེད་པ་ངེས་པ་ཐམས་ཅད་ལ་སྙིང་ཐག་པ་ནས་དགའ་བ་ཆེན་པོས་རྗེས་སུ་ཡི་རང་བ་བསྒོམ་ཞིང༌། བདེན་པ་གཉིས་ཀྱིས་བསྡུས་པ་ཡིན། །དགེ་ཚོགས་ཀུན་ལ་རྗེས་ཡི་རང༌། །ཞེས་བརྗོད། དེ་ཡང་ཀུན་རྫོབ་ཀྱི་བདེན་པ་དང་དོན་དམ་གྱི་བདེན་པ་གཉིས་ལ་མ་འདུས་པའི་ཆོས་ནི་ཐེག་པ་རིམ་པ་དགུ་ལ་སོགས་པ་གང་ན་ཡང་མེད་པས། དེ་གཉིས་ཀྱིས་བསྡུས་པའི་རང་གཞན་ཐམས་ཅད་ཀྱི་དགེ་བ་ཟག་བཅས་དང་ཟག་པ་མེད་པ་ཐམས་ཅད་ལ་རྗེས་སུ་ཡི་རང་བ་ཡིན་ནོ། །དེ་ལྟ་བུའི་རྗེས་སུ་ཡི་རང་ནི་ཕན་ཡོན་ཚད་མེད་དེ། སྔོན་རྒྱལ་པོ་གསལ་རྒྱལ་གྱིས་བཅོམ་ལྡན་འདས་འཁོར་དང་བཅས་པ་ལ་ཟླ་བ་བཞིར་གདུགས་ཚོད་ལ་སྤྱན་དྲངས་ཏེ་ལོངས་སྤྱོད་ཐམས་ཅད་ཀྱིས་མཆོད་པའི་ཚེ། སློང་མོ་བྱེད་པའི་དབུལ་མོ་ཞིག་ཡོད་པ་དེས་བསམ་པ་ལ། རྒྱལ་པོ་གསལ་རྒྱལ་འདི་སྔོན་ཡང་བསོད་ནམས་བསགས་པའི་མཐུས་ལོངས་སྤྱོད་དང་འབྱོར་པ་འདི་ཙམ་གྱི་བདག་པོར་གྱུར། སྟོན་པ་ཁྱད་པར་ཅན་འདི་འདྲ་བའི་བསོད་ནམས་ཀྱི་ཞིང་དང་མཇལ། ད་དུང་ཡང་བསོད་ནམས་ཀྱི་ཚོགས་རྒྱ་ཆེན་པོ་འདི་ལྟ་བུ་བསགས་པ་ནི་ངོ་མཚར་ཆེའོ་སྙམ་དུ་སྙིང་ཐག་པ་ནས་རྗེས་སུ་ཡི་རང་བ་ཁོ་ན་བསྒོམས་པས་བསོད་ནམས་ཚད་མེད་པ་ཐོབ་པ་བཅོམ་ལྡན་འདས་ཀྱིས་མཁྱེན་ནས། དགོངས་མོ་ཡོན་བསྔོ་མཛད་པའི་ཚེ། རྒྱལ་པོ་ལ་ཁྱོད་ཀྱིས་བསོད་ནམས་བསགས་པའི་དགེ་རྩ་འདི་ཁྱེད་རང་ལ་བསྔོའམ། ཁྱོད་ལས་ཆེས་བསོད་ནམས་ཐོབ་པ་དེ་ལ་བསྔོ་གསུངས་པས། རྒྱལ་པོས་དགེ་རྩ་སུ་ཆེ་ཡང་དེ་ལ་བསྔོ་བ་མཛད་པར་ཞུས་པས། དབུལ་མོ་དེའི་མིང་ནས་བཟུང་སྟེ་ཡོན་བསྔོ་བར་མཛད། ཞག་གསུམ་གྱི་བར་དུ་དེ་ལྟར་མཛད་པས་རྒྱལ་པོ་མ་དགའ་སྟེ། དེ་ལྟར་མི་མཛད་པའི་ཐབས་བློན་པོ་རྣམས་དང་བགྲོས་པས་སང་ཉིན་ཐུབ་པ་འཁོར་བཅས་ལ་བསོད་སྙོམས་འདྲེན་པའི་ཚེ། བཟའ་བ་དང་བཅའ་བ་སོགས་སྣོད་ཀྱི་ཕྱི་རོལ་དུ་མང་པོ་ཕོ་ནས། དེ་དག་སློང་མོ་བ་རྣམས་ཀྱིས་ལེན་པ་ན་རྒྱོབ་རྡུང་མང་པོ་བྱས་ཏེ་ལེན་མ་བཅུག་ན། དེས་ཕན་ནམ་ཟེར། དེས་ལྟར་བྱས་པས་སྔ་སོར་རྗེས་སུ་ཡི་རང་འབུལ་མཁན་གྱི་དབུལ་མོ་དེ་ཡང་ཁ་ཟས་པོ་བ་རྣམས་ལེན་དུ་འོང་བ་ལ་ལེན་མ་བཅུག་པར་རྒྱོབ་རྡུང་བྱས་པས། དབུལ་མོ་ཁོང་ཁྲོ་སྐྱེས་པས་དགེ་རྩ་འཇོམས་ཏེ། དེ་ཉིན་རྒྱལ་པོའི་མིང་ནས་བཟུང་སྟེ་ཡོན་བསྔོ་མཛད་པ་ཡིན། དེས་ན་མི་དགེ་བ་དང་དགེ་བའི་རྣམ་གྲངས་ལུས་ངག་གི་ལག་ལེན་གྱི་སྟེང་ན་ཅུང་ཟད་ཀྱང་མེད་དེ་རང་གི་བསམ་པ་ཁོ་ནས་བཞག་པ། སྔར་ཡང་ནས་ཡང་དུ་སྨོས་པ་ལྟར་ཡིན་པས་ན། གཞན་གྱི་དགེ་བ་བྱེད་པ་ལ་འགྲན་སེམས་དང༌། ངས་དེ་ལྟ་བུའི་དགེ་བ་བྱས་སོ་སྙམ་དུ་ང་རྒྱལ་བ་ལ་སོགས་པ་འཇིག་རྟེན་ཚེ་འདིའི་ལོ་འདོད་དང་ཆོས་བརྒྱད་ཀྱི་དུག་གིས་ཁྱབ་པའི་དགེ་བ་རྒྱ་གང་ཆེ་བྱེད་ཁུལ་བྱེད་པ་ལས། བསམ་པ་རྣམ་པར་དག་པའི་སྒོ་ནས་གཞན་གྱི་དགེ་བ་བྱེད་པ་ཐམས་ཅད་ལ་བལྟས་ཏེ་སྙིང་ཐག་པ་ནས་རྗེས་སུ་ཡི་རང་བ་སྒོམ་ཞིང་དེའི་དགེ་རྩ་རྫོགས་པའི་བྱང་ཆུབ་ཏུ་བསྔོས་ན་དེ་ཁོ་ན་ཚོགས་ཆེ་བ་ཡིན་ཏེ་བཅོམ་ལྡན་འདས་ཀྱིས་རྒྱལ་པོ་ལ་གདམས་པའི་མདོ་ལས་རྒྱས་པར་གསུངས་སོ། །དེ་བཞིན་དུ་ཆགས་མེད་རིན་པོ་ཆེས་ཀྱང༌། གཞན་གྱི་དགེ་བ་བྱེད་པ་ཐོས་པའི་ཚེ། །དེ་ལ་ཕྲག་དོག་མི་དགེའི་སེམས་སྤངས་ནས། །སྙིང་ནས་དགའ་བས་རྗེས་སུ་ཡི་རང་ན། །དེ་ཡི་བསོད་ནམས་མཉམ་དུ་ཐོབ་པར་གསུངས། །ཞེས་དང༌། སྡུད་པ་ལས་ཀྱང༌། །སྟོང་གསུམ་རི་རབ་བསྲང་ལ་གཞལ་བས་ཚད་གཟུང་རུང༌། །རྗེས་སུ་ཡི་རང་དགེ་བ་དེ་ནི་དེ་ལྟ་མིན། །ཞེས་སོགས་གསུངས་པས་ན་རྗེས་སུ་ཡི་རང་བ་འདི་བྱ་སླ་ལ་ཆོད་ཆེ་བའི་ཆོས་ཡིན་པས་དུས་དང་རྣམ་པ་ཐམས་ཅད་དུ་ཉམས་སུ་བླང་ངོ༌། །ལྔ་པ་ཆོས་ཀྱི་འཁོར་ལོ་བསྐོར་བར་སྐུལ་བའི་ཡན་ལག་ནི། སངས་རྒྱས་དང་བྱང་ཆུབ་སེམས་དཔའ་བླ་མ་དགེ་བའི་བཤེས་གཉེན་ལ་སོགས་པ་གཞན་དོན་རླབས་པོ་ཆེའི་ཁུར་བཟོད་པ་རྣམས། འགྲོ་བའི་ལོག་སྒྲུབ་དང་སྐྱོ་ངལ་གྱིས་ཐུགས་སུན་ནས་ཆོས་མི་གསུང་བར་ཞི་བདེར་གཞོལ་བ་དག་གི་དྲུང་དུ། བདག་ཀྱང་ལུས་བྱེ་བ་བརྒྱ་སྟོང་གྲངས་མེད་པར་སྤྲུལ་ནས། འཁོར་ལོ་དང་ནོར་བུ་ལ་སོགས་པ་ཕུལ་ནས་ཆོས་ཀྱི་འཁོར་ལོ་བསྐོར་བར་གསོལ་བ་གདབ་པར་བསམ་ཞིང༌། ཐེག་གསུམ་ཆོས་འཁོར་བསྐོར་བར་བསྐུལ། །ཞེས་བརྗོད། དེ་ཡང་སྤྱིར་ཉན་ཐོས་རང་རྒྱལ་བྱང་ཆུབ་སེམས་དཔའི་ཐེག་པ་གསུམ་དུ་རྒྱལ་བའི་ཆོས་ཐམས་ཅད་འདུས་པས་དེའམ། ཡང་ན་ཕྱི་ཀུན་འབྱུང་འདྲེན་པའི་ཐེག་པ་ཉན་ཐོས་རང་རྒྱལ་བྱང་སེམས་གསུམ། ནང་དཀའ་ཐུབ་རིག་བྱེད་ཀྱི་ཐེག་པ་ཀྲི་ཡ་ཨུ་པ་ཡོ་ག་གསུམ། གསང་བ་དབང་སྒྱུར་ཐབས་ཀྱི་ཐེག་པ་མཧཱ་ཨ་ནུ་ཨ་ཏི་གསུམ་སྟེ། ཐེག་པ་གསུམ་ལ་ནང་གསེས་དགུར་དབྱེ་བ་དེ་དག་གདུལ་བྱ་གང་ལ་ཆོས་གང་གིས་འདུལ་བ་དེ་ལྟ་བུའི་ཆོས་འཁོར་བསྐོར་བར་གསོལ་བ་འདེབས་པ་ཡིན་ནོ། །དྲུག་པ་མྱ་ངན་ལས་མི་འདའ་བར་གསོལ་བ་འདེབས་པའི་ཡན་ལག་ནི། ཞིང་ཁམས་འདི་དང་གཞན་དག་ཏུ་བླ་མ་དང་སངས་རྒྱས་བྱང་ཆུབ་སེམས་དཔའ་གང་དག་སེམས་ཅན་གྱི་དན་མཛད་ཟིན་ནས་མྱ་ངན་ལས་འདའ་བར་བཞེད་པ་དག་གི་མདུན་དུ། སྔོན་དགེ་བསྙེན་ཙུན་དས་གསོལ་བ་བཏབ་པ་ལྟར། བདག་གི་ལུས་མང་པོ་སྤྲུལ་ཏེ་གསོལ་བ་བཏབ་པས། འཁོར་བ་མ་སྟོངས་ཀྱི་བར་དུ་བཞུགས་ནས་སེམས་ཅན་གྱི་དོན་མཛད་པར་བསམས་ལ། ཇི་སྲིད་འཁོར་བ་མ་སྟོངས་བར། །མྱ་ངན་མི་འདའ་ཞུགས་གསོལ་འདེབས། །ཞེས་བརྗོད། །བདུན་པ་བསྔོ་བའི་ཡན་ལག་ནི། །ད་ལྟར་གྱི་དགེ་བས་མཚོན་ནས་རང་གཞན་གྱི་དུས་གསུམ་དང་འབྲེལ་བར་བསགས་པའི་དགེ་བ་ཐམས་ཅད་སེམས་ཅན་ཐམས་ཅད་ཀྱི་དན་དུ་འཇམ་དཔའ་གཞོན་ནུས་ཡོངས་བསྔོ་ལྟར་དམིགས་པ་མེད་པའི་ཤེས་རབ་ཀྱི་རྒྱུས་འདེབས་པ་དང་བཅས། དུས་གསུམ་བསགས་པའི་དགེ་རྩ་ཀུན། །བྱང་ཆུབ་ཆེན་པོའི་རྒྱུ་རུ་བསྔོ། །ཞེས་བརྗོད། དེ་ལྟ་བུའི་བསྔོ་བ་འདིའི་དུས་དང་རྣམ་པ་ཐམས་ཅད་དུ་དགེ་རྩ་ཆེ་ཕྲ་གང་བྱས་ཀྱི་མཇུག་ཏུ་མ་བརྗེད་པར་ཉམས་སུ་ལེན་དགོས་ཏེ། དེ་ལྟར་མ་བསྔོ་ན་དགེ་བའི་རྩ་བ་གང་འགྲུབ་དེ་དགེ་འབྲས་ལན་ཅིག་སྨིན་ནས་ཟད་པར་འགྱུར་ལ། མཐར་ཐུག་བྱང་ཆུབ་ཐོབ་པའི་རྒྱུར་བསྔོས་ན། དགེ་འབྲས་ལན་བརྒྱར་མྱངས་ཀྱང་དགེ་རྩ་དེ་རྫོགས་པའི་སངས་རྒྱས་ཀྱི་གོ་འཕང་མ་ཐོབ་པར་མི་ཟད་ཅིང་གོང་ནས་གོང་དུ་འཕེལ་བར་འགྱུར་བ་ཡིན་ཏེ། བློ་གྲོས་རྒྱ་མཚོས་ཞུན་པའི་མདོ་ལས། ཇི་ལྟར་ཆུ་ཐིགས་རྒྱ་མཚོ་ཆེན་པོར་ལྷུང༌། །རྒྱ་མཚོ་མ་ཟད་བར་དུ་དེ་མི་འཛད། །དེ་བཞིན་བྱང་ཆུབ་ཡོངས་བསྔོས་དགེ་བ་ཡང༌། །བྱང་ཆུག་མ་ཐོབ་བར་དུ་དེ་མི་འཛད། །ཅེས་གསུངས། དེ་བཞིན་དུ་རང་གིས་མཐར་ཐུག་ཉན་ཐོས་རང་རྒྱལ་རྫོགས་པའི་བྱང་ཆུབ་ལ་སོགས་པའི་གོ་འཕང་ཐོབ་པ་འདོད་པའམ། དེ་བཞིན་དུ་མངོན་མཐོ་ལྷ་མིའི་ལུས་རྟེན་ཐོབ་པར་འདོད་པའམ། གཞན་ཡང་ཚེ་རིང་བ་དང་གཟུགས་བཟང་བ་ལ་སོགས་པ་གནས་སྐབས་ཀྱི་འབྲས་བུ་རྣམས་གང་རུང་ལ་དམིགས་ནས་དགེ་རྩ་ཞིག་བསྒྲུབས་ཀྱང༌། དེ་ཉིད་དེའི་ཆེད་དུ་བསྔོ་དགོས་ཏེ། འབྲི་གུང་སྐྱོབ་པ་རིན་པོ་ཆེའི་ཞལ་ནས། ཚོགས་གཉིས་ཡིད་བཞིན་ནོར་བུ་ལ། །སྨོན་ལམ་གྱི་བྱི་དོར་མ་བྱས་ན། །དགོས་འདོད་ཀྱི་འབྲས་བུ་མི་འབྱུང་བས། །མཇུག་བསྔོ་བ་འདི་ལ་ནན་ཏན་མཛོད། །ཅེས་གསུངས། དེས་ན་རང་གི་དགེ་བ་བྱས་པ་རྫོགས་པའི་བྱང་ཆུབ་ཀྱི་རྒྱུར་མི་འགྱུར་བསྔོ་བའི་དབང་ལས་འབྱུང་བ་ཡིན། འདུས་བྱས་ཀྱི་དགེ་བ་ཅི་ཙམ་རྒྱ་ཆེ་བ་བསགས་ཀྱང་བསྔོ་བས་ཁ་མ་བསྒྱུར་ན་ཐར་བའི་ལམ་དུ་མི་འགྲོ་སྟེ། དགེ་བཤེས་ཁམས་པ་ལུང་པའི་ཞལ་ནས། འདུས་བྱས་ཀྱི་དགེ་བ་ཐམས་ཅད་ལུང་མ་བསྟན་ཡིན་པས། སེམས་ཅན་གྱི་དན་དུ་སྨོན་ལམ་རྒྱ་ཆེན་པོ་ཐོབ། ཅེས་གསུངས། དེ་བཞིན་དུ་རང་གི་ཕ་མ་དང་ཉེ་འབྲེལ་ལ་སོགས་པའི་ཆེད་དུ་དགེ་བ་བྱེད་པ་དང༌། ཤི་པོ་ལ་སོགས་པའི་དོན་དུ་དགེ་བ་བྱེད་པ་ཡང་མ་བསྔོས་ན་མི་ཐོབ་ལ། བསྔོས་ན་ཇི་ལྟར་བསྔོས་པ་དེ་ལྟར་ཐོབ་སྟེ། སྔོན་ཡངས་པ་ཅན་གྱི་གྲོང་ཁྱེར་ན་ཡོད་པའི་སྐྱེ་བོ་རྣམས་ཀྱིས་བཅོམ་འདས་སང་ཉིན་ཀྱི་གདུགས་ཚོད་ལ་སྤྱན་དྲངས་ཏེ། སྤྱན་འདྲེན་པ་དག་སླར་སོང་བའི་རྗེས་སུ་ཡི་དྭགས་ལྔ་བརྒྱ་འོང་ནས། བཅོམ་ལྡན་འདས་ལ་སང་ཉིན་ཡངས་པ་ཅན་པ་དག་གིས་བཅོམ་ལྡན་འཁོར་བཅས་ལ་བསོད་སྙོམས་ཕུལ་བའི་དགེ་རྩ་དེ་ངེད་རྣམས་ལ་བསྔོ་བར་ཞུ་ཟེར། བཅོམ་ལྡན་འདས་ཀྱིས་མཁྱེན་བཞིན་དུ་ཁྱེད་རྣམས་སུ་ཡིན། ཡངས་པ་ཅན་པའི་དགེ་རྩ་དག་ཁྱེད་རྣམས་ལ་ཅིའི་ཕྱིར་བསྔོ། གསུངས་པས། ངེད་རྣམས་ཡངས་པའི་གྲོང་གི་སྐྱེ་བོ་འདི་དག་གི་ཕ་མ་རྣམས་ཡིན་ཏེ། སེར་སྣའི་ལས་ཀྱིས་ཡི་དྭགས་སུ་སྐྱེས་པ་ཡིན་ཟེར། འོ་ན་སང་ཉིན་བསྔོ་བ་བྱེད་པའི་དུས་སུ་ཁྱེད་རྣམས་རྐྱང་ཤོག་ཅིག་དང་བསྔོ་བར་བྱའོ་གསུངས་པས། ངེད་རྣམས་ལུས་ངན་འདི་ལྟ་བུ་བླངས་པས་ངོ་ཚ་ནས་འོང་མི་ཕོད་པར་འདུག་ཟེར། བཅོམ་ལྡན་འདས་ཀྱི་ཞལ་ནས། ཁྱེད་རྣམས་ལས་ངན་བསགས་པའི་དུས་སུ་ངོ་ཚ་དགོས་རྒྱུ་ཡིན་པ་ལ། དེ་དུས་ངོ་མ་ཚ་ནས་ད་ལུས་ངན་བླངས་ཚར་སྟེང་ངོ་ཚ་བས་ཅི་ཕན། མི་འོང་ན་བསྔོ་བའི་ཐབས་མེད་གསུངས། འོ་ན་འོང་ལགས་ཟེར་ནས་སོང༌། སང་ཉིན་བསྔོ་བའི་དུས་ཡི་དྭགས་རྣམས་བསྔོ་བ་ཞུ་བ་ལ་འོང་བས། ཡངས་པ་ཅན་གྱི་སྐྱེ་བོ་རྣམས་སྐྲག་ནས་བྲོས་པ་ན། བཅོམ་ལྡན་འདས་ཀྱི་ཞལ་ནས་ཁྱེད་རྣམས་སྐྲག་མི་དགོས། འདི་དག་ཁྱེད་རང་ཚོའི་ཕ་མ་རྣམས་ཡི་དྭགས་སུ་སྐྱེད་པ་ཡིན་ཏེ། འདི་དག་གིས་འདི་ལྟར་ཟེར་བར་འདུག་པས། དགེ་རྩ་བསྔོའམ་མི་བསྔོ་གསུངས། འོ་ན་ཅིས་ཀྱང་བསྔོ་བར་ཞུས་པས། བཅོམ་ལྡན་འདས་ཀྱིས། སྦྱིན་པ་འདི་ཡི་དགེ་རྩ་གང༌། །དེ་དག་ཡི་དྭགས་རྗེས་སུ་སོང༌། །ཡི་དྭགས་ལུས་ངན་མེད་པ་དང༌། །མཐོ་རིས་བདེ་བ་ཐོབ་པར་ཤོག །གསུངས་པས་ཡི་དྭགས་དེ་དག་ཚེ་འཕོས་ཏེ། སུམ་ཅུ་རྩ་གསུམ་གྱི་ལྷ་ཡུལ་དུ་སྐྱེས་པར་གསུངས། དེ་བཞིན་དུ་རྗེ་བཙུན་མི་ལའི་ཞལ་ནས་ཀྱང༌། རི་ལ་སྒོམ་པའི་སྒོམ་ཆེན་དང༌། །འཚོ་བ་སྦྱོར་བའི་ཡོན་བདག་གཉིས། །སངས་མཉམ་པོར་རྒྱ་བའི་རྟེན་འབྲེལ་ཡོད། །རྟེན་འབྲེལ་གྱི་སྙིང་པོ་བསྔོ་བ་ཡིན། །ཞེས་གསུངས། དེ་ལྟར་བསྔོ་བ་བྱེད་པ་དེ་ཡང་རྫོགས་པའི་བྱང་ཆུབ་ཀྱི་རྒྱུར་བསྔོ་བ་བྱེད་པ་ལ་ནི། འཁོར་གསུམ་དམིགས་པ་མེད་པའི་ཤེས་རབ་ཀྱི་རྩིས་ཟིན་དགོས་ཏེ། དེ་ལྟར་མ་ཡིན་པར་འཁོར་གསུམ་ལ་བདེན་ཞེན་གྱི་དྲི་མས་བསླད་ན་བསྔོ་བ་དུག་ཅན་པ་ཞེས་བྱ་སྟེ། སྡུད་པ་ལས། ཇི་ལྟར་དུག་དང་འདྲེས་པའི་ཁ་ཟས་བཟང་ཟ་བ། །དཀར་པོའི་ཆོས་ལ་དམིགས་པའང་དེ་འདྲར་རྒྱལ་བས་གསུངས། །ཞེས་སོ། །དེ་ཡང་འཁོར་གསུམ་ནི། གང་བསྔོ་རྒྱུའི་དགེ་རྩ། སུའི་ཆེད་དུ་བསྔོ་བའི་གང་ཟག །ཅིའི་ཕྱིར་བསྔོ་བའི་དམིགས་ཡུལ་དང་གསུམ་ཡིན་ཏེ། དེ་གསུམ་ལ་བདེན་མེད་རྟོགས་པའི་ཤེས་རབ་ཀྱིས་ཟིན་པའི་བསྔོ་བདུག་མེད་དངོས་དེ་སོ་སོའི་སྐྱེ་བོའི་ས་འདིར་མི་འོང་བས་ན། སྔོན་གྱི་སངས་རྒྱས་དང་བྱང་ཆུབ་སེམས་དཔའ་དག་གིས་ཇི་ལྟར་བསྔོས་པ་དེ་ལྟར་བསྔོའོ་སྙམ་ནས་བསྔོས་ན། འཁོར་གསུམ་ཡོངས་དག་གི་བསྔོ་བའི་གོ་ཆོད་དེ། ལྟུང་བཤགས་ལས་ཀྱང༌། ཇི་ལྟར་འདས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོས་པ་དང༌། ཇི་ལྟར་མ་བྱོན་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་འགྱུར་བ་དང༌། ཇི་ལྟར་ད་ལྟར་བཞུགས་པའི་སངས་རྒྱས་བཅོམ་ལྡན་འདས་རྣམས་ཀྱིས་ཡོངས་སུ་བསྔོ་བར་མཛད་པ་དེ་བཞིན་དུ་བདག་གིས་ཀྱང་ཡོངས་སུ་བསྔོ་བར་མཛད་པ་དེ་བཞིན་དུ་བདག་གིས་ཀྱང་ཡོངས་སུ་བསྔོ་བར་བགྱིའོ། །ཞེས་དང༌། བཟང་སྤྱོད་ལས་ཀྱང༌། འཇམ་དཔལ་དཔའ་བོས་ཇི་ལྔར་མཁྱེན་པ་དང༌། །ཀུན་ཏུ་བཟང་པོ་དེ་ཡང་དེ་བཞིན་ཏེ། །དེ་དག་ཀུན་གྱི་རྗེས་སུ་བདག་སློབ་ཅིང༌། །དགེ་བ་འདི་དག་ཐམས་ཅད་རབ་ཏུ་བསྔོ། །ཞེས་གསུངས། དེ་བས་ན་དགེ་བ་རྫོགས་པའི་བྱང་ཆུབ་ཀྱི་རྒྱུར་འགྱུར་བའི་གནད་མ་ཆུག་པ་ནི་མཇུག་བསྔོ་པའི་རྒྱས་ཡོངས་སུ་ཐེབས་པ་འདི་ཁོ་ན་ལ་རགས་ལས་པ་ཡིན་པས་ན་རྣམ་པ་ཀུན་ཏུ་འབད་པར་བྱའོ། །
དབྱིན་རྒྱ་གཉིས་ཤིང་བྱ་ ༡༨༨༥ ལོར་ཅི་ཕུ་ཞེས་པའི་ས་གནས་སུ་རྒྱ་ནག་དང་རྒྱ་གར་དབར་བོད་བརྒྱུད་དབྱིན་ཇིའི་མི་རིགས་བལྟ་བསྐོར་བ་འགྲོ་བསྐྱོད་ཆོག་པའི་གྲོས་ཆོད་གཅིག་བཞག་ཡོད་པ་དང་། དེར་བོད་གཞུང་ནས་གདོང་ལེན་ཇི་ལྟར་བྱས་ཡོད་མེད་ནི་གནས་ཚུལ་དེ་གོ་ཐོས་བྱུང་མ་ཐག་བོད་ལྗོངས་ཚོགས་འདུ་རྒྱས་པ་ཚོགས་ནས་ཕྱི་རྒྱལ་མི་རིགས་སུ་འདྲ་ཞིག་ཡིན་རུང་བོད་གཞུང་གི་བཀའ་དང་ལག་འཁྱེར་དང་མ་འབྲེལ་བར་རྒྱ་དཀར་ནག་སུའི་ལག་འཁྱེར་ཁྱེར་ཏེ་ཡོང་ཡང་གོམ་གང་གཏོང་ཐལ་མེད་པའི་མནའ་གན་མཐུ་མོ་ཆེ་བཞག་པ་མ་ཟད། བཀའ་ཤག་ནས་བཀའ་རྒྱ་དང་ཁྱབ་བསྒྲགས་ཀྱང་གནང་ཡོད།
སྔར་བོད་ས་གནས་སྲིད་གཞུང་སྐབས་བོད་ཟླ་༡ཚེས་༢༧ཉིན་ཏེ་གནམ་མདའ་དང་སྨོན་ལམ་གྱི་གྲོལ་སྟོན་ཆབས་ཅིག་སྐོར། གོང་ཚེས་ཉིན་མཛད་སྒོ་ཚུགས་ཡུལ་རྫོང་རྒྱབ་དབུ་གཡབ་འོག་ཏུ་བཀའ་ཤག་གདན་གཉེར་ནས་བཞུགས་གདན་རྒྱག་ཕྱོགས་གྲ་བཞི་རྩིས་བཤེར་དང་འདྲ་བ་ཡིན། དེ་ཉིན་ཆོ་འཕྲུལ་སྨོན་ལམ་ཆེན་མོའི་མཛད་ཆེན་གྲོལ་སྟོན་ཆེན་མོའི་ཉིན་དེར་སྔ་དྲོ་བཀའ་བློན་དང། གུང་ཛ་སག ཐའི་ཇེ། རིམ་བཞི་བཅས་ན་བཟའ་ཚོས་གཞི་སེར་པོ་དང། མི་དྲག་སྲས་རྣམ་པ་དང་ནང་མའི་ལས་ཚན་བཀའ་ཤག་ཤོད་པ་ཡན་ཏོག་ཞྭ་དང། ན་བཟའ་ཚོས་གཞི་སྔོན་པོའམ་གང་རུང། རྩིས་པ་དང། རྩ་རྩམ། ལས་ཚན་ཆུང་ཁག དམག་དྲུང་བཅས་ན་བཟའ་རྒྱ་སྨུག དྲུང་དཀྱུས་རྒྱུན་ཆས་ཁ་གསར་བཅས་བཞེས་དགོས། མཛད་སྒོའི་གོང་གཟིགས་ལམ་དུ་རྟ་པའི་གསོལ་གོ་ཁག་དང། འདམ་སོག་འཁོར་བཅས་ཀྱིས་རྟ་རྒྱུགས་མདའ་ཤར་རེ་རྒྱུགས། བླ་ཕྱག་ནས་ཚ་དར་གཡོགས་ཏེ་ཕྱིར་ཕེབས། སྤྲོ་ཁང་དབུ་གཡབ་འོག་མཛད་སྒོ་དངོས་ཚུགས། བཀའ་ཤག་མ་བྱན་གྱིས་གསོལ་བཞེས་རིམ་བསྟར་ཞུས། ཡ་སོར་ཁྲི་པས་སྣེ་ཁྲིད་དབུས་མདའ་གཉིས་དང། དམག་དྲུང། གོ་མཛོད་གཉེར་པ། གཟིམ་ལྡིང། ཟླ་གཅིག་དྲུང་འཁོར་བཅས་གྲལ་བསྒྲིགས་ཟིན་རྗེས་དབུས་མདའ་ནས་བཅས་གདན་ཐོག་འཁོད། རྟ་པའི་གོ་མཚོན་ཟགས་པ་རྣམས་བསླུ་བ་དང། རྒྱུགས་རིང་ཆེན་མོའི་རྟ་རྒྱུགས། མི་རྒྱུགས། བར་རྒྱུགས་བཅས་པར་གནང་ཆ་གནང། བརྒྱང་མའི་དམིགས་ཚད་མི་གོམ་ལྔ་བརྒྱ་ནས་སྟོང་བར་རྒྱང་མདའ་འཕེན་པར་མཚན་གྲངས་བཅས་མཛད་སྒོ་གྲོལ། བླ་ཕྱག་ནས་བཀའ་གུང་ཛ་ཐའི་རྣམ་པར་སྒྲོག་ཙེ་（རྒྱ་ལུག་སྟོན་མོ་）དང། བྱིངས་ལ་ཤ་འབྲས་འབུལ། དེ་རྗེས་སྨོན་ལམ་ཆེན་མོའི་མཛད་སྒོ་ཐོག་མཐའ་བར་གསུམ་ལེགས་གྲུབ་ཟིན་ཏེ་གྲོལ་སྟོན་སྤྲོ་སེང་འགོ་ཚུགས་སྐབས་དེར་བཀའ་གུང་ཛ་ཐའི་རིམ་བཞི་ཏོག་ཡོད་བཅས་ཀྱིས་ན་བཟའ་རྒྱ་ཟེ་དང་རྒྱ་འདྲ་གང་རུང་བཞེས་ནས་བག་ཡངས་ཚུལ་དུ་འཁོད་ལ་ཛ་ཐའི་རིམ་བཞི་ཏོག་ཡོད་བཅས་ཀྱིས་ན་བཟའ་རྒྱ་ཟེ་དང་རྒྱ་འདྲ་གང་རུང་བཞེས་ནས་བག་ཡངས་ཚུལ་དུ་འཁོད་ལ་ཛ་ཐའི་ཡན་གྱིས་སོག་ཞྭ་ཆུང་ཆུང་བཞེས་སྲོལ། ཛ་ཐའི་མན་ནས་དྲུང་དཀྱུས་ཡན་ཕོ་རྩལ་གྱི་རྣམ་གྲངས་ལག་ལེན་ཡོད་མི་ནས་ཚ་འཕོག་པར་བླ་ཕྱག་ནས་ཚ་དར་རེ་གཡོག་ཏེ་མདའ་མཇུག་བསྒྲིལ་རྗེས་ཚང་མ་ཏོག་ཞྭ་བཞེས་ནས་བཞུགས་གྲལ་དུ་འཁོད། ས་དབར་རྣམ་པའི་སྐུ་མདུན་དུ་གར་པ་རྣམས་ཀྱིས་གར་པའི་རོལ་ཆ་ཁག་བཏང་བ་དང། ཡ་སོར་ཁྲི་པ་གཉིས་ཀྱི་ཕྱག་ཏུ་དངུལ་ཕོར་བསྣམས། ཞབས་གྲས་བཅས་ནས་གཞས་ཆེན་གཏོང་བ་དང། སོག་པོ་ཡ་སོར་ནས་སོག་གཞས་བཅས་བཏང་རྗེས་བླ་ཕྱག་ནས་ཁ་བཏགས་ནང་མཛོད། ཨ་ཤེ། ཟུབ་ཤེ་སོགས་གོ་རིམ་གྱིས་བསྩལ། ས་དབང་རྣམ་པར་ཕུད་གཏོར་ཞུས་རྗེས་ཚང་མ་ཡར་བཞེངས་ནས་རྩེ་ཕོ་བྲང་ལ་ཞལ་གཟིགས་ཏེ་གྲལ་བསྒྲིགས། གོ་བབས་མགུལ་དར་སྒྲོན། བསང་མེ་སྤར། བསང་རྩམ་འབོ་ཆེན་བཀྱག་ནས་ཕྱག་རེ་བཞེས། བཀྲ་ཤིས་ཕུད་གཏོར་གྲུབ་པ་དང། ལྷ་རྒྱལ་འཐེན་རྗེས་མཛད་སྒོ་གྲོལ་བ་བཅས་ཀྱི་སྲོལ་ཡོད།
སྡེ་ཚན་འདིས་རྒྱ་བལ་འབྲུག་གསུམ་དང་ཕྱི་རྒྱལ་དུ་ཡོད་པའི་ཡན་ལག་སྨན་ཁང་ཁག་ལྔ་བཅུ་ང་བཞིའི་ལས་དོན་ལ་བལྟ་རྟོགས་དང༌། ཞུ་སྒོ་ཁག་གི་ལམ་སྟོན། སྨན་ལས་པ་བཀོད་སྒྲིག རྒྱུན་གྲོན་སྟངས་འཛིན་དང༌རྩིས་ཁྲར་ཞིབ་འཇུག ནང་ཞིབ་སྡེ་ཚན་ནས་བཏོན་པའི་ཡན་ལག་སྨན་ཁང་དག་གི་རྩིས་ཞིབ་སྙན་ཐོར་མཇུག་གནོན་བྱེད་བཞིན་པ་བཅས་ཡིན།
ཚོང་གཉེར་བ་ཡིན་ན་རྒྱུ་རྫས་ལ་ལྷད་མེད་པ། རྣམ་དག་ཟོལ་མེད་ཀྱིས་ཉོ་འཚོང་བྱ་བ། ངན་རྫུན་གཡོ་ལྷད་ཀྱིས་ངན་ཚོང་ནག་ཚོང་མི་བྱ་བ། མ་རྩ་ཆུང་བའི་ཉོ་ཚོང་ལ་སྣང་མེད་མི་བྱེད་པར་གཙོ་བོ་ཚོང་ཟོག་གང་དང་གང་ཡིན་རུང་རྒྱུན་སྐྱོང་བཞིན་རིམ་གྱིས་ཆེན་པོར་གཏོང་རྒྱུ་གལ་ཆེའོ།།
མཚན་རྒྱས་པར་བྱང་ཆུན་གླིང་ལྔ་ཕན་བདེ་ལེགས་བཤད་གླིང་ཞེས་ཞུ། འཇང་སྨད་ནས་ཆུ་ཤུར་ངོས་སུ་སྤྱི་ལེ་བཅུ་ཙམ་སྣུམ་ནག་འཁོར་ལམ་བརྒྱུད་སོང་ན་ཧར་སག་ཅེས་པའི་གྲོང་དུ་འབྱོར་ཞིང་། དེ་ནས་བྱང་ངོས་སུ་སྤྱིར་བཏང་འཁོར་ལམ་བརྒྱུད་སྤྱི་ལེ་བཞི་ཙམ་སོང་ན་དགོན་དེར་སླེབས། དགོན་དེའི་ཁ་སྤྲོད་ཆུ་ཕར་ནང་དུ་ལྗོན་ཞེས་པའི་ཡུལ་དང་ལྷ་སའི་སྐྱིད་ཆུ་དང་། ཡར་ཀླུང་གཙང་པོའི་འདུས་སོའང་གནས་དེར་ཡིན། ཐོག་མར་གནས་དེར་བཀའ་བརྒྱུད་པའི་དགོན་ཆུང་ཞིག་ཡོད་པ་ལ་དེ་རྗེས་རྒྱལ་བ་སྐུ་ཕྲེང་ལྔ་པའི་སྙིང་ཐིག་སྐོར་གྱི་ལྔ་པའི་ཆོ་ག་བཅུ་གསུམ་ཞེས་པ་ཕྱག་བཞེད་གནང་ཆེད་དུ་སྙིང་དགོན་དུ་བསྒྱུར་གནང་མཛད་སྟབས་གཞུང་དགོན་དུ་འགྱུར། སྨོན་ལམ་ཚོགས་ཆོས་སོགས་སུ་ཕེབས་དགོས་པ་དང་གཞུང་གི་གླུད་འགོང་བརྫོང་བ་སོགས་གནང་དགོས། སྔོན་འདུ་ཁང་ཀ་བ་ཉི་ཤུ་ཙམ་ནང་རྟེན་གཙོ་སྨན་འདམ་གྱི་རྒྱལ་བ་བྱམས་པ་ཐོག་སོ་གཉིས་ལྡན་དང་། གུ་རུ་དང་རྒྱལ་བ་ལྔ་པ་སོགས་ཀྱི་སྐུ་བརྙན་དང་དངུལ་གདུང་སོགས་ཡོད། དགེ་འདུན་ཞལ་གྲངས་བརྒྱ་མ་ཟིན་ཙམ་གྱིས་ལྔ་པའི་ཆོ་ག་བཅུ་གསུམ་ཕྱག་བཞེད་གནང་གི་ཡོད་ལ། ལོ་ལྟར་བོད་ཟླ་༥ཚེས་༡༠གུ་རུ་མཚན་བརྒྱད་ཀྱི་སྒོ་ནས་གར་འཆམ་ཡང་གནང་སྲོལ་ཡོད། ད་ལྟ་སྔོན་གྱི་བཀའ་བརྒྱུད་ཀྱི་འདུ་ཁང་རེད་ཅེས་པ་ཉམས་གསོ་གནང་བའི་ནང་གུ་རུའི་སྐུ་བརྙན་དང་། རྒྱལ་བ་ལྔ་པའིསྐུ་བརྙན་སོགས་འཇིམ་སྐུ་གསར་བཞེངས་གནང་བ་མཇལ་རྒྱུ་ཡོད།
ཨུ་སུག་སྲབ་མོ་ཞེས་པ་ནི་རྐེད་པ་ནས་རྐང་པའི་ངར་དུང་བར་སླེབས་པའི་གྱོན་གོས་ཞིག་རེད། དེ་ནི་མང་ཆེ་བ་བུ་མོས་གྱོན་པ་དང་བུ་ཉུང་ཤས་ཀྱིས་ཀྱང་གྱོན་སྲིད། དེའི་རྒྱུ་ཆ་ནི་སྲིན་བལ་དང་། ལུག་གི་བལ། ཉི་ལུང་ལ་སོགས་ཡོད།
ཀེ་རི་སེའི་ལྷ་སྒྲུང་ཁྲོད། ཕོ་ཨེར་ཞིའུ་སིས་མེ་ཏུའུ་ཧྲ་བསད་རྗེས། མེ་ཏུའུ་ཧྲའི་སྐེ་མཇིང་ལས་འཕྱུར་བའི་ཁྲག་གི་ནང་འཕུར་རྟ་ཅིག་མཆོང་ནས་ཡོང་། གཤོག་པ་ཐོག་ཡོད་པའི་ལྷ་རྟ་དེ་མྱུར་བར་ནམ་མཁར་འཕུར་བ་དང་། རྗེས་སུ་དེ་ཧོ་ལི་ཁུང་རི་བོའི་སྟེང་བབས་ནས། ཕན་ཆེ་བའི་ཆུ་མིག་གསར་སྐྲུན་བྱས། ཆུ་མིག་འདི་རྗེས་སུ་སྙན་ངག་པ་རྣམས་ཀྱི་རིག་པ་ཐོལ་སྐྱེས་འབྱུང་སའི་གནས་འགངས་ཆེན་ཞིག་ཏུ་གྱུར། ཡ་ཏེན་ན་ཡིས་རྟ་ཕོ་འདི་བཏུལ་ནས་པོ་ལེ་ལུའོ་ཧྥེང་ལ་གནང་བ་དང་། ཁོ་རྟ་ཕོ་དེ་ལ་ཞོན་ནས་ཡུལ་སྐོར་དུ་འགྲོ་རུ་བཅུག ཡུལ་སྐོར་ཐེངས་གཅིག་གི་ཁྲོད་འཕུར་རྟ་ཡིས་པོ་ལེ་ལུའོ་ཧྥེང་རྟ་ཐོག་ནས་གཡུགས་པས་པོ་ལེ་ལུའོ་ཧྥེང་ཐང་ལ་ལྷུངས་ནས་ཤི། དེ་རྗེས་འཕུར་རྟ་གཅིག་པུ་ཡུལ་སྐོར་དུ་སོང་བ་དང་། མཐའ་མར་ལྷ་ཡུལ་དུ་ཐོན་ནས་འཕུར་རྟའི་སྐར་ཚོམ་དུ་འགྱུར།
ངེས་མེད་ས་མཐར་འཁྱམས་པའི་བོད་རིགས་ཚོ༎ རྡོག་རྩ་གཅིག་ཏུ་སྒྲིལ་བའི་ནུས་ཤུགས་ཀྱིས༎ བོད་དོན་བདེན་པའི་རུ་ཚོན་འཕྱར་དང་ལྷན༎ དགྲ་བོའི་རྫུན་འབག་དབྲལ་བ་ཉུང་ཉུང་མིན༎
ཨོ་སི་ཁྲི་ལི་ཡར་བོད་མི་གཞིས་སྤོར་བ་ཐོག་མ་ཕྱི་ལོ ༡༩༧༢ལོར་སླེབས་ཡོད། ཁོང་གི་མཚན་ལ་རྣམ་རྒྱལ་ཚེ་རིང་འབོད་ཅིང་། ཁོང་གི་ཡབ་ནི་བོད་ཀྱི་དེང་རབས་ལོ་རྒྱུས་སྟེང་བཟང་བཤད་ངན་བཤད་སྐྱ་འཐབ་པའི་མི་སྣ་སྐད་གྲགས་ཅན་ཨ་ལོ་ཆོས་མཛད་ལགས་རེད། དེ་ནས་རིམ་པས་མི་གྲངས་བཅུ་སྐོར་གཅིག་ལྷག་ཡོད་པའི་བོད་མིའི་ཚོགས་སྡེ་ཆུང་ཆུང་ཞིག་གྲོང་ཁྱེར་སིའི་ནེའུ་ནང་གཞིས་ཆགས་འདུག
赛程表在2011年10月20日由FIFA总部公布。2012年9月27日，FIFA正式确认所有赛事的日期和时间，首场比赛於6月12日在圣保罗举行。分组赛的当地比赛时间分别有下午1时、下午4时、下午5时、下午6时、下午7时五种，十六强与半準决赛则是於下午1时及下午5时进行，準决赛时间预计為下午5时，而决赛於下午4时在马拉卡纳体育场举办。
རྒྱལ་བའི་ལུང་གིས་ཟིན་ཅིང་།རྗེ་ཙོང་པ་སྐུ་དངོས་ཀྱིས་ཕྱག་འདེབས་མཛད་པའི་དགེ་ལུགས་པའི་མ་དགོན་དགའ་ལྡན་རྣམ་པར་རྒྱལ་བའི་གླིང་གི་མཚན་གྱི་སྟེང་ནས་འོངས་པ་ཡིན་ལ། མདོ་ལས། མ་འོངས་དུས་ཀྱི་སྙིགས་མ་ལ། །འབྲི་དང་ལྡན་པའི་ས་མཚམས་སུ། །དགེ་ཞེས་བྱ་བའི་དགོན་པ་འདེབས། །བློ་བཟང་ཞེས་བྱའི་མཚན་ཅན་བྱུང་། །འཁོར་ནི་རྣམ་བཞི་རབ་བསྡུས་ནས། །ཆོས་སྤྱོད་བཅུ་ཡི་རྒྱུན་འཛུགས་ཤིང་། །ཞེས་དང་། འཇམ་དཔལ་རྩ་རྒྱུད་ལས། ང་ནི་མྱ་ངན་འདས་འོག་ཏུ། །ས་ཡི་སྟེང་འདིར་སྟོང་བ་ན། །ཁྱོད་ཉིད་བྱིས་པའི་གཟུགས་ཀྱིས་ནི། །སངས་རྒྱས་མཛད་པ་བྱེད་པར་འགྱུར། །དེ་ཚེ་དགོན་ཆེན་རབ་དགའ་བ། །ཁ་བ་ཅན་ནང་ཡོད་པ་ཡི། །ཞེས་དང་། བཀའ་གདམས་གླེགས་བམ་ལས། ཐ་མར་བསྟན་པའི་མེ་རོ་དག །གྲགས་པའི་མཚན་གྱིས་གསོ་བར་བྱེད། །དུ་མའི་ཕན་བདེ་སྒྲུབ་པར་བྱེད། །དེ་ཡང་གནས་མཆོག་དམ་པ་ཡིན། །ཞེས་པ་སོགས་ཀྱིས་རྗེ་བླ་མའི་མཚན་ཟུར་དང་། དགོན་པའི་མཚན་སོགས་དངོས་ཤུགས་ཅི་རིགས་ཀྱིས་ལུང་བསྟན་ཏོ།
བོད་རང་སྐྱོང་ལྗོངས་སྲིད་གཞུང་གི་སྡོད་གནས་ལྷ་ས་ན་ཡོད་པ་དང་། གྲོང་ཁྱེར་ཡོངས་ཀྱི་སྤྱིའི་རྒྱ་ཁྱོན་ལ་སྤྱི་ལེ་གྲུ་བཞི་མ་ཁྲི3ཡོད། དེའི་ཁྲོད་གྲོང་ཁྱེར་སྡོད་ཁུལ་གྱི་རྒྱ་ཁྱོན་ལ་སྤྱི་ལེ་གྲུ་བཞི་མ59ཡོད། མངའ་ཁོངས་སུ་འདམ་གཞུང་དང་། སྟོད་ལུང་བདེ་ཆེན། ཆུ་ཤུར། མལ་གྲོ་གོང་དཀར། སྟག་རྩེ། སྙེ་མོ། ལྷུན་གྲུབ་བཅས་རྫོང་ཁག7ཡོད་པ་རེད། གྲོང་ཁྱེར་ཡོངས་ཀྱི་སྤྱིའི་མི་གྲངས་ཁྲི55ལ་ཉེ་བ་དང་། དེའི་ཁྲོད་གྲོང་ཁྱེར་སྡོད་ཁུལ་དུ་ཡོད་པའི་མི་གྲངས་ཁྲི27ལ་ཉེ། (གྲོང་ཁྱེར་སྡོད་ཁུལ་གྱི་བོད་རིགས་མི་གྲངས་ཀྱིས་སུམ་ཆའི་གཅིག་ཀྱང་ཟིན་མེད་པ་རེད།) ལྷ་ས་གྲོང་ཁྱེར་དུ་བོད་རིགས་དང་། རྒྱ་རིགས། ཁ་ཆེ་རིགས་སོགས་མི་རིགས31ཡོད་ཅིང་། བོད་རིགས་མི་གྲངས་ཀྱིས་ལྷ་ས་གྲོང་ཁྱེར་ཡོངས་ཀྱི་སྤྱིའི་མི་གྲངས་ཀྱི87%ཟིན་ཡོད་པ་རེད།
པཎ་ཆེན་ཨེར་ཏི་ནི་ཆོས་ཀྱི་རྒྱལ་མཚན་མཆོག་ནི་པཎ་ཆེན་སྐུ་ཕྲེང་བཅུ་པ་ཡིན་པ་དང་། ཁོང་གི་ཐོག་མའི་མཚན་ལ་མགོན་པོ་ཚེ་བརྟན་ཞུ་ཞིང་། རབ་བྱུང་བཅུ་དྲུག་པའི་ས་སྟག་ལོ་སྟེ་སྤྱི་ལོ1938ལོའི་ཟླ་བ་དང་པོའི་ཚེས་ཉིན་མཚོ་སྔོན་ཞིང་ཆེན་གྱི་ཞུན་ཧྭ་རྫོང་ཁོངས་བིས་མདོ་ཤང་གི་ངོ་མཚར་ཞེས་པའི་གྲོང་ཚོར་ས་སྐྱ་འཁོན་གྱི་རིགས་ལས་མཆེད་པའི་བིས་མདོ་དཔོན་ཚང་དུ་ཡབ་མདོ་སྟོང་དཔོན་གུར་མགོན་ཚེ་བརྟན་དང་ཡུམ་བསོད་ནམས་སྒྲོལ་མ་གཉིས་ཀྱི་སྲས་སུ་འཁྲུངས། ས་སྦྲུལ་ལོ་སྟེ་སྤྱི་ལོ1989ལོའི་སྤྱི་ཟླ་དང་པོའི་ཚེས9ཉིན་གཙང་ལྗོངས་ཀྱི་གདན་ས་ཆེན་བཀྲ་ཤིས་ལྷུན་པོར་པཎ་ཆེན་སྐུ་ཕྲེང་ལྔ་པ་ནས་དགུ་པའི་བར་གྱི་མཉམ་བཞུགས་སྐུ་གདུང་མཆོད་ཁང་ཤར་བཀྲ་ཤིས་རྣམ་རྒྱལ་བསྐྱར་བཞེངས་གཙོ་སྐྱོང་གནང་བརཕེབས། མཛད་བྲེལ་ཆེ་དྲག་པའི་རྐྱེན་གྱིས་གློ་བུར་དུ་སྐུ་སྙིང་ལ་སྙུན་གཞི་ཕོག་ཏེ་ཕྱོགས་གང་ཐད་ནས་མྱུར་སྐྱོབ་བྱེད་ཀྱང་འབྲས་བུ་མ་ཐོབ་པར་ལོ་དེའི་སྤྱི་ཟླ་དང་པོའི་ཚེས28ཉིན་གཞིས་རྩེ་གྲོང་ཁྱེར་གྱི་བདེ་ཆེན་སྐལ་བཟང་ཕོ་བྲང་གི་གཟིམ་ཆུང་བཤད་སྒྲུབ་འཕེལ་རྒྱས་གླིང་དུ་དགོངས་པ་གཞན་དུ་གཤེགས།།
ལི་ཐུ་ཨེ་ནི་ཡ་ངམ་ལེ་སུ་ནི་ཡྰ་ ༼ ལི་ཐུ་ཨེ་ནི་ཡི་སྐད་དུ་Lietuva ༽ ལེ་སུ་འན་ན་ཞེས་ཀྱང་འབོད། མིང་ཆ་ཚང་ལ་ལོ་སུ་འན་ན་སྤྱི་མཐུན་རྒྱལ་ཁབ་ཡིན། རྒྱུན་པར་ཡོ་རོབ་གླིང་།ཡོ་རོབ་གླིང་གི་ཤར་ཕྱོགས་དང་ལྷོ་ཕྱོགས་ཀྱི་ཁོངས་གཏོགས་ཤིག་གི་རྒྱལ་ཁབ་ཅིག་ལ་ངོས་འཛིན། རྦོ་ལི་ཁུ་མཚོའི་ཤར་བྱང་གི་འགྲམ་ངོགས་སུ་ཆགས་ཡོད་ལ། ལྷོ་བྱང་གི་མཚམས་སུ་ལོ་ཐྲི་བ་དང་སྦྲེལ་ཡོད་ལ། ཤར་བྱང་གི་མཚམས་སུ་རྦེ་ལོ་རོས་རྒྱལ་ཁབ་དང་སྦྲེལ་ཡོད། ནུབ་ལྷོའི་མཚམས་སུ་པོ་ལན་དང་ཨུ་རུ་སུའི་ཁ་ལེན་རྒི་ར་རྡུ་དང་སྦྲེལ་ཡོད། མི་གྲངས་ལ་ཁྲི་༣༠༠.༤ལྷག་ཙམ་ཡོད། ལྦེ་ན་འ་སི་ནི་ཆེས་ཆེ་བའི་གྲོང་ཁྱེར་དང་རྒྱལ་ས་ཡིན། ཕྱི་ལོ་༡༣༠༠ལ། ལེ་སུ་འན་ན་ནི་ཡོ་རོབ་གླིང་དུ་ཆེས་ཆེ་བའི་རྒྱལ་ཁབ་ཞིག་ཏུ་གྱུར།
གཟའ་དགུ་པོ་ནི་སྐར་ཁྱིམ་བཅུ་གཉིས་ཀྱི་སྟེང་དུ་རྒྱུ་བ་པོ་ཡིན་ཅིང༌། སྐར་མ་ཉེར་བདུན་པོ་གཟའ་རྣམས་ཀྱི་རྒྱུ་བ་མཚོན་པའི་རྟགས་ལྟ་བུ་ཡིན་པའི་ཆ་ནས་རྒྱུ་སྐར་ཞེས་མིང་བཏགས་པ་ཙམ་ལས་རྒྱུ་བ་པོ་ཡིན་པའི་ཆ་ནས་བཏགས་པ་མིན་པ་མ་ཟད། དེང་སང་གི་གནམ་རིག་ཐོག་སྐར་མ་ཉེར་བདུན་པོ་ལ་བརྟན་སྐར་ཞེས་བརྗོད་པ་ལས་རྒྱུ་སྐར་ཡིན་པའི་བཤད་སྲོལ་མེད།
བོད་རྗེ་ཉེར་གཉིས་པ་ལྡེ་རྒྱལ་པོ་ནི། སྤྱི་ལོའི་དུས་རབས་དང་པོའི་དུས་མཇུག་ཙམ་དུ་ཡབ་རྒྱལ་པོ་ལྡེ་སྣོལ་པོ་དང༌། ཡུམ་ས་བཙུན་སྙན་རྗེ་གཉིས་ཀྱི་སྲས་སུ་སྐུ་འཁྲུངས། སྐུ་བོན་ཞང་ཞུང་ད་ས་ཧ་རིས་མཛད་ཅིང་གསས་ཁང་ཞིག་ཀྱང་བཞེངས། བཙུན་མོ་སྨན་བཙུན་ལུང་གོང་ཁབ་ཏུ་བཞེས། རིགས་སྲས་ལྡེ་སྤྲིན་བཙན་སྐུ་འཁྲུངས། བང་སོ་ཆུ་བོའི་གཞུང་ལ་བཏབ། འདི་ཉིད་ཆུ་ཡི་ལྡེ་བརྒྱད་ལས་ལྡེ་བདུན་པ་ཡིན་ནོ། །
ལྕེ་བདེ་ཞོལ་ནས་ཤར་དུ་སྣུམ་ནག་འཁོར་ལམ་དེད་སྤྱི་ལེ་ཉེར་ལྔ་ཙམ་སོང་ན་སྒྲགས་གྲུ་ཁར་འབྱོར། དེ་ནས་གློག་གྲུར་ཆུ་ཚོད་གཉིས་ཙམ་བསྡད་རྗེས་གྲུ་ལས་བབས་ཏེ་ལག་སྐྱོར་འཁོར་ལམ་དེད་སྤྱི་ལེ་ལྔ་དྲུག་ཙམ་སོང་ན་མཚོ་རྒྱལ་བླ་མཚོའི་གྲོང་དབུས་སུ་ལྷ་ཁང་དེ་མཇལ་རྒྱུ་ཡོད།
ཀ་དག་གནས་ལ་དཀའ་བ་སྤྱད་པ་ནས།། ཁ་བ་གངས་ཅན་པ་ལ་བསམ་མཛད་པ།། ག་ནའང་རྒྱལ་བསྟན་དར་བ་མཛད་པ་གང༌།། ང་ཅག་བླ་མ་དམ་པར་ནམ་ཡང་བསྔགས།། དེ་ལྟར་མོ་ཊའི་ནང་ལྷ་ས་ནས་རིམ་བཞིན་ཉིན་བཅུ་ལྷག་ཁྲིད་མཐར་རྒྱ་ནག་སི་ཁྲོན་བརྒྱུད་ནས་ཁམས་དར་རྩེ་མདོར་སླེབས། དར་མདོ་ལྔ་མཆོད་དགོན་པའི་ནང་དུ་སྡེབ་བཙུད་བྱས། དེ་སྔོན་འཇམ་མགོན་རྒྱལ་བ་གཉིས་པའི་བསྟན་པ་འཛིན་སྐྱོང་སྤེལ་གསུམ་བྱེད་ས་དགོན་སྡེ་ཉམས་དགའ་བ་དེ་ཉིད་ད་ནི་གསོད་གཏུབ་རྡུང་འཚོགས་བྱེད་ས་བཙོན་ར་ཞིག་ཏུ་བསྒྱུར་ཏེ། དགོན་པ་དེའི་ནང་ས་དགེ་བཀའ་རྙིང་རིས་མེད་ཀྱི་བླ་སྤྲུལ་དགེ་བཤེས་གདན་ས་ཁག་གི་གྲྭ་དཀྱུས། གཞན་ཡང་སྡེ་དཔོན་དང་ཡུལ་དཔོན་སོགས་མང་པོ་བཀག་ཉར་དང་བརྡུང་བརྡེགས་ཚད་མེད་ཐོག་ཡུལ་ལུང་སྤྱི་འགྲོས་སུ་མུ་གེའི་སྐལ་བ་ཤར་བའི་མགོ་འཛུགས་པ་མ་ཟད། བཙོན་ཁང་འདིའི་ནང་ཉིན་མང་རིང་ཟ་མཐུང་གི་དྲི་མ་ཙམ་ཡང་མི་གྲགས་པར་སྐབས་དུ་མར་ལུས་འགྲོ་བ་དང༌། དེའི་རྐྱེན་གྱིས་ལྟོགས་ཤི་ཐེབས་མཁན་ཉིན་རེར་མ་མཐར་ཡང་གཉིས་གསུམ་རེ་ཡོངས་གི་ཡོད་ཅིང༌། ཁ་ཤས་ཀྱིས་ལྐོག་ཏུ་ས་ཟ་བ་སོགས་ཀྱང་བྱུང་བའི་ལོ་རྒྱུས་གྲགས་ཆེ། སྐབས་དེར་དར་རྩེ་མདོ་པའི་ཡུལ་མི་བསམ་བཟང་འགའ་ཞིག་གིས་ལྔ་མཆོད་དགོན་པའི་ལྕགས་རིའི་ནང་དུ་ལ་ཕུག་དང༌། ཉུག་མ། རྒྱ་བྲོ་མ་སོགས་གང་རག་གིས་གཡུག་པ་དེ་རིགས་གཅིག་རག་ནའང་མི་རེ་མུ་གེ་ལས་སྐྱོབ་ཐུབ་པའི་ཚུལ་རྗེ་བླ་མ་འདི་ཉིད་ཙམ་མ་ཟད་བཙོན་ཁང་དེ་ནས་ཐོན་མཁན་མང་པོའི་རྒྱུད་ནས་ཡང་ཡང་ཐོས། དེང་སང་འཛམ་གླིང་སྤྱི་དང་ལྷག་དོན་བཙན་བྱོལ་སྲིད་གཞུང་དུ་སྤྱི་ལོ་༡༩༦༥རིག་གནས་གསར་རྗེ་མགོ་ཚུགས་པ་དང་དེ་ནས་དགོན་པ་གཏོར་བ་དང་རྟེན་གསུམ་གཏོར་བཤིགས་བཏང་བའི་ངོས་འཛིན་དང༌། སྤྱི་ལོ་༡༩༧༦ལོར་གཞི་ནས་མཇུག་རྫོགས་པར་གྲགས་ནའང༌། དོན་དངོས་ལ་མདོ་ཁམས་གཉིས་སུ་སྤྱི་ལོ་༡༩༥༦ནས་རྟེན་གསུམ་གཏོར་བཤིགས་གཏོང་རྒྱུའི་མགོ་འཛུགས་ཚར་བའི་ལོ་རྒྱུས་མང༌། དར་མདོ་ལྔ་མཆོད་དགོན་དུ་བཞུགས་རིང་བོད་རིགས་བཙོན་པ་བརྒྱ་ཆ་གོ་བརྒྱད་ཟིན་པ་དེ་རིགས་ལ་ཞོགས་པ་དང་ཉིན་གུང་འབྲས་ཐུག་ཆུ་དང་འདྲ་བ་རེ་དང༌། རྒྱ་རིགས་བརྒྱ་ཆ་གཉིས་ཟིན་པ་ལ་རྩམ་ཐུག་སྤྲོད་པས་རྒྱ་བོད་ཀྱི་བཙོན་པ་གཉིས་ཀར་ཟ་འཐུང་དེ་རིགས་མ་གོམས་པའམ་གང་ལྟར་ཡང་བཙོན་པ་ཕལ་ཆེ་བ་གཤལ་སྐྱུགས་ཀྱི་ནད་གཞི་ཕོག ནད་པ་ཛ་དྲག་རིགས་སྨན་ཁང་དུ་བསྐྱལ་ན་ཕྱིར་ལོག་རྒྱུ་མེད་པས་རྗེས་སུ་ཤེས་རྟོགས་བྱུང་དུས་དུག་ཁབ་རྒྱག་ནས་གསོད་རྐྱང་བྱེད་བཞིན་ཡོད་པར་གྲགས། བཙོན་ཁང་དེའི་ནང་བཙོན་པ་སྟོང་ཕྲག་ལྷག་ཙམ་ཡོད་ཅིང་ཉིན་རེར་མང་མཐའ་བཙོན་པ་བདུན་བརྒྱད་རེ་དང༌། ཉུང་མཐར་གཅིག་གཉིས་རེ་མི་ཤི་བའི་དུས་སྐབས་མེད། སུ་ཞིག་ཤི་ནའང་ཕུང་པོ་སྦ་ས་དམིགས་བསལ་བ་གཞན་གང་ཡང་མེད་པར་ལྕགས་རིའི་ཕྱི་རོལ་ཏུ་ས་དོང་གྲུ་བཞི་མ་ཆེན་པོ་གཏིང་རིང་ཅན་ཞིག་ཡོད་པ་དེའི་ནང་དུ་གཡུག་རྐྱང་ལས་སླར་ཕྱིར་སོས་པའི་ནད་པ་སྔ་ཕྱི་དུ་མར་བྱུང་ནའང་ས་དོང་དེ་ལས་ཕྱིར་བཏོན་རྒྱུའི་ལུགས་སྲོལ་མེད། གནས་ཚུལ་དེ་རིགས་གོང་རིམ་ལ་ཞུས་ན། འགྲིགས་པ་རེད། གསར་བརྗེ་ངོ་ལོག་པ་དང་ཉེས་ཅན་པ་རེ་རེ་ཉུང་ནའང་རྒྱལ་ཁབ་ཡར་རྒྱས་འགྲོ་རྒྱུའི་བཀག་རྡོ་རེ་ཉུང་དུ་ཕྱིན་པ་རེད། ཅེས་པ་ལས་ངོས་ལེན་བྱེད་མཁན་སུ་ཡང་མེད། བཙོན་པ་ཁ་ཤས་ལྟོ་ཚང་ནང་འབྲས་ཐུག་ལེན་མཁན་སོང་ནས་ཕྱིན་ལོག་ཁར་རྡོ་བཅལ་སྒང་ལ་ངལ་གསོ་རྒྱབ་སར་ཤི་བ་དང༌། འགའ་ཞིག་ལས་ཀ་སར་གློ་བུར་ཤི་བ་སོགས། མུ་གེ་དང་བཙོན་གནོན་བརྡུང་བརྡེག་ཙམ་མ་ཟད། ནང་གི་རྐྱེན་བོད་མི་ཡོངས་ཀྱི་སྤྱི་མཐུན་གྱི་དཀར་མིན་གནག་པའི་ལས་ཀྱི་འབྲས་བུ་དུས་ཐོག་ཏུ་སྨིན་པ་ཡིན་ངེས། དེ་དུས་བཙོན་པའི་ཁྲོད་ནས་ལོ་ན་ཆུང་ཤས་དང་སྐུ་གཟུགས་འཐམ་ཤས་དེ་ཡིན་པས་འདས་གྲོངས་སོང་པའི་བཙོན་པ་མང་པོའི་ཕུང་པོ་བསྐྱེལ་མཁན་ཕེབས་དགོས་བྱུང་ཞིང་དེ་སྔོན་མི་རོའི་འཁྲིས་ལ་བཅར་བ་ཙམ་ལ་ཡང་ཞེད་སྣང་ཡོད་ཀྱང་དེ་དུས་ཞེད་སྣང་ཟེར་བ་སེམས་ལ་དྲན་རྒྱུ་མི་འདུག མི་ཟེར་མཁན་དེ་གང་བསྐོས་ཅི་བསྐོས་དངོས་གནས་རེད་འདུག་གསུངས། ཟླ་བ་གཅིག་ཙམ་རྗེས་ནས་བཙོན་པ་ཁག་གཅིག་ངལ་རྩོལ་ལས་ཀ་ལ་དེད་དེ་ཤིང་ནགས་བཅད་བྲེགས་དང་ལམ་བཟོ་གློག་ཀ་བསླང་རྒྱུ་སོགས་ལས་ཀ་འདྲ་མིན་བསྐུལ། རྒྱུན་ལྡན་ཚོགས་འདུ་བསྐང་ཏེ་དེའི་ནང་དོ་བདག་སོ་སོས་ནོར་འཁྲུལ་གང་ཡོད་པ་དེ་བསྐྱར་བཤད་ཡང་བཤད་ཀྱིས་ངོས་ལེན་བྱེད་རྒྱུ་དང༌། རྒྱལ་ཁབ་ཀྱི་ཆབ་སྲིད། མའོ་ཙེ་ཏུང་གི་བཀའ་སློབ། སྤྱི་ཚོགས་རྙིང་པའི་ལམ་ལུགས་རྗེས་ལུས་ཡིན་ལུགས། རྒྱལ་བ་རིན་པོ་ཆེ་དང་ཁྲི་བྱང་རིན་པོ་ཆེས་མ་འགྲིགས་སྟངས། ཏང་གི་ཡང་དག་པའི་དབུ་འཁྲིད་འོག་མང་ཚོགས་ཀྱི་བདེ་སྐྱིད་ཐོབ་ཚུལ། ཁྲའོ་སྐྱོབ་ཨ་འགོག་དང་རྒྱལ་སྐྱོབ་རི་འགོག་བཅས་བཤད་དགོས་མོད། བཙོན་པ་བརྒྱ་ཆ་དགུ་བཅུ་བརྒལ་བས་བཙོན་སྲུང་རྒྱ་དམག་ཚོའི་བཙན་བསྐུལ་ཇི་ཙམ་བྱས་ནའང་རྒྱལ་བ་རིན་པོ་ཆེ་དང་ཁྲི་བྱང་རིན་པོ་ཆེ། སངས་རྒྱས་ཆོས་ལུགས་ཀྱིས་མ་འགྲིགས་པ་ཟུར་ཙམ་ཡང་བཤད་ཁ་མི་ཉན། ད་དུང་རྗེ་བླ་མ་འདི་ཉིད་དང་དགེ་རྒན་བླ་མ་བཀྲ་ཤིས་གཉིས་སེར་བྱེས་མཁན་ཟུར་རིན་པོ་ཆེའི་དགེ་ཕྲུག་ཡིན་སྟབས་བཅར་འདྲི་དམིགས་བསལ་བ་དེ་འདྲ་གང་ཞིག་བྱེད་ཡོང་བསམ་པའི་ཞེད་སྣང་ཡོད་ནའང་སྟབས་ཡག་ནས་དེ་རིགས་འདྲི་བརྩད་མ་བྱུང་བར་མ་ཟད། དགེ་རྒན་བླ་མ་བཀྲ་ཤིས་མཆོག་ནས་ཀྱང་བཅར་འདྲི་ཞི་དྲག་གང་འདྲ་བྱས་ཀྱང་བཟོ་སྟབས་གློད་པ་དེ་འདྲ་རྩ་བ་ནས་མི་གནང་བར་ཕོ་རབ་རྡོ་ནང་བཞིན་ཞིག་ཡིན་ཞེས་ཡང་ཡང་བསྔགས་བརྗོད་གནང༌། རྒྱུན་དུ་བཅུ་ཤོག་ཆ་བགོས་ཀྱིས་ལྔ་མཆོད་དགོན་པའི་ཆོས་གྲྭ་ནང་ཏང་གི་སྲིད་ཇུས་དང་རང་གི་བསམ་འཆར་སོགས་བཤད་དགོས་ཀྱང་བཙོན་པ་ཚོ་བར་ལམ་ནས་བཤད་རྒྱུས་བཏུགས་ནས་མི་ཚེའི་བྱུང་རིམ་ནང་མཐོང་ཐོས་བྱུང་བའི་ལྷ་འདྲེ་འདོན་བགེགས་དང་རྐུན་ཇག་འཕྲོག་གསུམ། སྟག་གཟིག་དམ་དྲོད། དགྲ་འདུལ་གཉེན་སྐྱོང་སོགས་འཇིག་རྟེན་སྲིད་པ་འདིའི་ཐོག་བློ་ཡུལ་དུ་ཤོང་དཀའ་བའི་ལོ་རྒྱུས་ཡ་མཚར་དངོས་བྱུང་དང་སྒྲུང་གཏམ་བཤད་སྒྲོས་སོགས་ཡ་མཚན་པ་མང་པོ་ཕན་ཚུན་བཤད་རེས་བྱས་པས། བཙོན་སྲུང་རྒྱ་དམག་རྣམས་བསྐོར་གཡེངས་ལ་ཡོང་ནའང་ཁོ་ཚོས་བོད་སྐད་མི་ཤེས་སྟབས་གཏམ་བཤད་པ་ཙམ་གྱིས་འགྲིགས་པར་འཛིན་པས་སྐད་ཆ་དེ་རིགས་རྒྱུན་འབྱོལ་དུ་བཤད་པ་བཙོན་གྲོལ་བ་གཞན་དང་གཞན་གྱི་ངག་རྒྱུན་ནས་ཀྱང་ཐེངས་མང་གོ་བ་རྣམས་རང་མལ་ལུས་ན་ཕོངས་པས་ཡིག་ཐོག་ཏུ་ཕབ་པར་འདོད་མོད། འདིར་བཀོད་ན་བླ་མའི་རྣམ་ཐར་དང་ངག་བཀྱལ་འདྲིས་ཤིང་སྐབས་དོན་བརླག་པས་ཀྱང་དོགས་ཏེ། གཞན་དུ་བཤད་པར་འདོད་ནས་འདིར་འབྲི་བའི་ངལ་བ་མ་བྱས་སོ། སྐབས་ཤིག་བཙོན་པ་ཚོ་མཉམ་འཛོམས་ཀྱི་ཚོགས་ཆེན་ཞིག་གི་ཐོག ཁྱེད་ཚོ་སངས་རྒྱས་ཆོས་ལུགས་ནང་ཉི་མ་དང་ཟླ་བ་ད་དུང་སྐར་མ་ཚོ། ཡང་སྙིང་གང་འདྲ་ཞིག་ཏུ་ངེས་འཛིན་བྱེད་ཀྱི་ཡོད་པ་རེད་ཤོད་ཅིག་ཟེར་ཡང་སུ་ཞིག་གིས་ཀྱང་ལན་བཏབ་མ་ཕོད་པར་སྡོད་པས། ཡང་བསྐྱར་ཁྱོད་ཚོ་ཞེད་དགོས་པ་མ་རེད་བསམ་ཚུལ་གང་ཡོད་པ་དེ་བཤད་ཆོག་པ་རེད། བཤད་དགོས་པ་རེད། ཚད་རིག་པའི་ལྟ་སྟངས་བྱས་ན་ཟླ་བ་ནི་འཇིག་རྟེན་གྱི་ཁོར་ཡུག་ཅིག་རེད། ངོས་འཛིན་དེ་འཐད་ལྡན་དུ་བྱས་ན་མི་འགྲིག་པའི་རྒྱུ་མཚན་ཡོད་དམ། ཞེས་ནན་ཆེན་པོས་དྲིས་པར་རྗེ་འདི་ཉིད་ཀྱིས་ཚན་རིག་པའི་ལྟ་སྟངས་ལ་རྒྱུ་མཚན་ཡོད་རྒྱུ་རེད། འོན་ཀྱང་སངས་རྒྱས་ཀྱི་གསུང་རབ་ནང་འགྲོ་བ་རིགས་དྲུག་གི་ནང་ཚན་ལྷར་ངོས་འཛིན་གནང་ཡོད་ཅིང༌། ང་ཚོས་ཆུ་བུར་མིག་གིས་མཐོང་བའི་འོད་གོར་འདི་ཉིད་རྡུལ་ཕྲན་བསགས་པའི་རགས་གཟུགས་ཡིན་དུ་ཆུག་ཀྱང༌། དེ་བདག་གིར་བྱེད་མཁན་དེ་ལྷ་བྱེ་བྲག་པ་ཞིག་ཡིན་པ་དང༌། དེ་ཉིད་གང་ལ་བརྟེན་པའི་ཁང་བཟང་ངམ་རྟེན་པའི་གཞི་དེར་འཇིག་རྟེན་པ་ཚོས་ཟླ་བ་ཞེས་བཏགས་པ་ཙམ་མ་གཏོགས་དོན་དངོས་ཀྱི་ཟླ་བ་ནི་ཁང་བཟང་དེ་ཉིད་བདག་ཏུ་བཟུང་མཁན་དེ་ཡིན། ཞེས་བརྗོད་པར་ཁོང་ཚོས་བསམ་འཆར་བཤད་ཆོག་པ་རེད། ཅེས་ཧ་ལོན་འདོག་མི་བྱེད་ཅིང་ཚུར་ལན་བཏབ་མ་ནུས། ཉེ་བའི་བཙོན་གྲོགས་འགའ་ཞིག་གིས་འགྲེལ་བཤད་ཡག་པོ་གནང་སོང་ཞེས་དགའ་དགའ་བྱེད། འགའ་ཞིག་གིས་ད་གཟབ་གཟབ་མ་བྱས་ན་སང་ཉིན་བསྙད་འདོགས་ག་རེ་བྱེད་འོང་མི་ཤེས་ཟེར། དེའི་མཚན་མོར་གཉིད་ཀྱང་ཡག་པོ་མ་ཁུག་ཅིང་སང་ཉིན་བཙོན་པའི་ཚོགས་འདུ་ནང་མི་ཁ་ཤས་ཀྱིས་ཀླད་པ་རྡོ་ལས་མཁྲེགས་པས་སློབ་གསོ་དང་ལམ་སྟོན་ཅི་ཙམ་གནང་ཡང་གོ་རྟོགས་གང་ཡང་མེད་པར་མིག་བཙུམ་རྐྱང་དང་རྣ་བ་བཀབ་རྐྱང་བྱེད་བཞིན་ཡོད་པ་རེད། ཟླ་བའི་གྲོང་ཁྱེར་ནང་ཨ་རི་སོགས་འཛམ་གླིང་གི་མི་གསོན་པོ་མང་པོ་ཞིག་འགྲོ་ཚར་བ་རེད། མི་རིང་བར་རང་རྒྱལ་གྱི་མི་སྣ་ཡང་འགྲོ་ངེས་རེད། ད་དུང་ལྷ་དང་ལྷ་ཡུལ་གྱི་ཞིང་ཁམས་རེད་ཅེས་ཨུ་ཚུགས་བྱེད་ཀྱི་ཡོད་པ་རེད། ཅེས་ཟུར་ཟ་དང་ཁ་བརྡུང་གང་མང་གཏོང་བ་ཙམ་ལས་དམིགས་བསལ་ཉེས་ཆད་ནི་གང་ཡང་གཅོད་མ་བྱུང༌། འོན་ཀྱང་དེ་ནས་བཟུང་ཚོགས་འདུའི་ནང་སྐད་ཆ་གང་བཤད་ནའང་འགྲིགས་ཞེས་ཇི་ཙམ་བཤད་ནའང་ལྟ་གྲུབ་ཀྱི་རྣམ་བཞག་དང་འབྲེལ་བའི་བསམ་འཆར་བཏོན་མཚམས་བཞག བཙོན་པ་ཚོའི་གསང་སྤྱོད་ས་དོང་གྲུ་བཞི་མ་མང་པོ་བྲུས་ཤིང་དེ་དག་ཕན་ཚུན་བར་གཅོད་བྱེད་ནི་གསང་བདེ་འཇིགས་གསུམ་དང༌། བླ་མཆོད་ཚོགས་ཞིང་གི་ཞལ་ཐང་བརྩེགས་འཐོན་མ་མང་པོ་མགོ་གཞུག་སློག་ནས་བཀལ་ཡོད་པ་དང༌། འཕོང་ཕྱིས་སུ་རྒྱལ་བའི་བཀའ་འགྱུར་དང་བསྟན་འགྱུར་རིན་པོ་ཆེའི་པོ་ཏི་རེ་རེ་བཞིན་གསང་སྤྱོད་དོང་ཁར་བཞག་ཡོད་པ་དེས་འཕོང་ཕྱིས་བྱེད་དགོས། དེ་སྔོན་རྨི་ལམ་དུའང་རྨིས་མ་ཕོད་པའི་གནས་སྟངས་སྡུག་པོ་དེ་དག་དངོས་སུ་མཐོང་ཐོས་བྱུང་བར་མ་བཟད་ནས་གཞན་དུ་ཆབ་གསང་ལ་ཕེབས་པས་སྐབས་ཤིག་བཙོན་སྲུང་བ་ཞིག་གིས་མཐོང་སྟེ། གསང་སྤྱོད་ནང་ཆབ་གསང་མི་འགྲོ་བ་དེ་ཆེད་མངགས་ཀྱིས་ཀྱག་ཀྱག་བྱེད་པ་རེད་ཅེས་ཁ་རྡུང་དང་ཉེས་རྡུང་ཚད་མེད་བཏང༌། ལྔ་མཆོད་དགོན་པའི་ནང་གི་རྟེན་གཙོ་གསེར་དངུལ་ལས་གྲུབ་པ་རྣམས་ནི་དབོར་ནས་མི་འདུག་ལ། སྨན་འདམ་ཀྱི་སྐུ་བརྙན་རྣམས་ནི་དབུ་བཀོག་པ་དང༌། ཕྱག་ཞབས་བཅག་པ། ཤོངས་བྲེགས་པ། ཁ་སྦུབས་སློག་པ། གན་རྐྱལ་དུ་བསྒྱེལ་བ་སོགས་ཅི་རིགས་ངེས་མེད་ཀྱིས་གཏོར་གཤིགས་བཏང་ནས་སྐུ་འདྲ་སྐྱོན་མེད་གཅིག་ཀྱང་ལུས་མེད་པ་དེ་སྔོན་མཐོང་མ་མྱོང་ཞིང་དེ་དུས་མཐོང་བ་ཐེངས་དང་པོ་ཡིན་སྟབས། ཞེད་སྣང་ལྟ་བུས་མཚན་མོ་འགའ་ཞིག་གཉིད་ཀྱང་མི་ཁུག་པར་གྱུར། ད་ལྟར་ཡང་ཡིད་སྐྱོ་བའི་བྱུང་རིམ་དེ་ཚོ་ཕྱི་དྲན་རེ་གནང་དུས་རང་དབང་མེད་པར་མིག་ཆུ་འཁྲུག་པ་ཡོང་གི་འདུག་ཅེས་ཀྱང་གསུངས། ཚོགས་འདུའི་ནང་བཙན་རྒྱལ་ཨ་མི་རི་ཁ་ནི་ཤོག་བུའི་སྟག་རེད། ཕར་བལྟས་ན་རྫིག་པོ་འདྲ་ཡོད་ཀྱང་དོན་དངོས་ལ་ཤོག་བུ་རེད། ཀྲུང་ཧྭ་མི་དམངས་སྤྱི་མཐུན་རྒྱལ་ཁབ་ཀྱིས་འཛམ་གླིང་ཡོངས་རྫོགས་སྤྱི་ཚོགས་རིང་ལུགས་ཀྱི་ལམ་ཆེར་འཁྲིད་རྒྱུ་དང༌། འཛམ་གླིང་མཐུན་སྒྲིལ་ཆེན་པོའི་ལམ་ཕྱོགས་ལ་བཙན་རྒྱལ་རིང་ལུགས་ཀྱིས་འགོག་སྐྱོན་བཟོ་མི་ཐུབ་ཚུལ། དམག་ཆེན་གཉིས་པའི་སྐབས་ཀྲུང་གོས་རི་པིན་མཐའ་བསྐྲོད་གཏོང་ལུགས་སོགས། ཉེ་རབས་ཀྱི་ལོ་རྒྱུས་དང་ད་ལྟའི་གནས་སྟངས། མ་འོངས་པའི་འཆར་གཞི་བཅས་ཀྱི་སློབ་གསོ་ནན་པོ་ཡང་ཡང་བྱེད། བཙོན་པ་ཁ་ཤས་རང་སྲོག་གཏོང་པ་དང་ཁ་ཤས་ལྐོག་བསད་བཏང་བ། ལ་ལ་ལྟོགས་ཤི་ཐེབས་པ། འགའ་ཞིག་ནད་རིམས་ཀྱིས་གྲོངས་པ་སོགས་ཉིན་རེར་མ་མཐའ་ཡང་གཉིས་གསུམ་རེ་ཡོང་གི་ཡོད། དུས་ཡུན་འདི་དག་གི་རིང་བོད་ས་སྟོད་སྨད་ཡོངས་རྫོགས་མུ་གེ་དང་བསད་གཏུབ་བརྡུང་འཚོགས་ཀྱིས་མནར་བའི་སྐབས་ཡིན་པ་སྨོས་མེད་ཐོག དཀར་མཛེས་ཁུལ་གྱི་སྐྱ་སེར་ཡུལ་དགོན་གཉིས་ཀྱི་སྐོར་ཞོར་འཕྲོས་ཙམ་བརྗོད་ན། སྐབས་དེར་ཧོར་སེར་ད་ར་ཁག་ལྔའི་གྲྭ་བཙུན་དང་ཨ་ནེ་ཡོངས་རྫོགས་དཀར་མཛེས་དགོན་པའི་མཚན་ཉིད་གྲྭ་ཚང་གི་འདུ་ཁང་ནང་སློབ་གསོའི་ཚོགས་འདུ་བསྐངས་ཏེ། བོད་ཀྱི་མི་འབོར་ཉུང་བ་དང་ཐོན་བསྐྱོད་རྗེས་ལུས་ཀྱི་ངོས་འཛིན་དང་དེའི་རྒྱུ་མཚན། དེ་སྔོན་ཁྱོད་ཚོ་རང་དབང་གིས་གཉེན་སྒྲིག་བྱེད་རྒྱུའི་ཐོབ་ཐང་མེད་ཅིང་ད་རེས་ཁྱོད་ཚོ་ལ་རང་དབང་གི་ཐོབ་ཐང་ལོངས་སུ་སྤྱོད་རྒྱུའི་གོ་སྐབས་ཐོབ་པ་རེད་ཅེསསོགས་ཡང་ཡང་བཤད། མཚན་མོ་རྟག་པར་འདུ་ཁང་དུ་སྦྲང་སེ་རྒྱབ་བཅུག་ཏེ་གྲྭ་པ་དང་ཨ་ནེ་སུ་ཞིག་སྐྱ་སར་བབ་ནའང་ཁ་ཐུག་དགོན་པའི་ཅ་ལག་གོང་ལེན་བྱས་པའི་ནང་ནས་མི་ཚང་གཟུང་བའི་ཆ་རྐྱེན་འདང་ཙམ་རེ་སྤྲོད་ནས་ཚོགས་འདུའི་ནང་བསྟོད་ར་བཏང་བ་སོགས་བྱས་པས་རིམ་བཞིན་རང་ཚུགས་དེ་ཙམ་བརྟན་པོ་མེད་པའི་གྲྭ་བ་དང་ཨ་ནེ་མང་པོ་ཞིག་སྐྱ་སར་བབས། སློབ་གསོ་མི་འཕྲོད་པའི་རིགས་ལ་ཀླད་པ་ལྗང་ཁུ་དང་རྗེས་ལུས་སོགས་ཀྱི་མིང་ངན་འདྲ་མི་བཏགས་ནས་མཉམ་ལས་སོ་སོའི་ངལ་རྩོལ་རྒྱུད་བཀོད་ནང་ཞྭ་གྱོན་དང་མི་ནག་གི་གྲལ་ལ་བཞག་སྟེ་སྡུག་གྱོང་ཚད་མེད་བཏང༌། ཏྲེ་ཧོར་ཁུལ་ཀྱི་དཔོན་ཁག་དང་བླ་སྤྲུལ་དགེ་བཤེས་རིགས་མི་སྣ་ཆེ་གྲས་རྣམས་དཀར་མཛེས་ཁང་གསར་ཕོ་བྲང་དུ་བསྡུ་བསྐང་ཀྱིས་སྔོན་ཀྱི་བྱས་ཉེས་ངོས་ལོན་དང་ཅ་དངོས་སྐུངས་སྦས་བྱས་རིགས་ཕྱིར་སྤྲོད་དགོས་ལུགས་སོགས་བཤད་ནས་མི་སྤྱོད་ལས་འདས་པའི་རྡུང་འཚོགས་ཚད་མེད་ཐོག ཟ་ཆས་མེད་པར་ཉིན་མང་བཞག་པས་གྲྭ་སའི་དགེ་བཤེས་རྣམས་སྔོན་ཀྱི་དཀའ་ཐུབ་སྤྱད་པའི་གོམས་པ་ལ་བརྟེན་ནས་བཟོད་སྲན་ཐུབ་པ་དང༌། སྤྲུལ་པའི་གང་ཟག་དང་དཔོན་ཁག་ཚོ་བཀྲེས་གདུང་གིས་མ་བཟོད་ནས་གོམ་ལོན་ངོས་སུ་རྩམ་པ་ཅུང་ཟད་རེ་འགོས་ཡོད་པ་ཚུན་ཆད་ལྕེ་བལྡགས་བྱེད་དགོས་བྱུང་བ་སོགས། དམྱལ་བ་དང་ཡི་དྭགས་ཀྱི་གྲོང་ཁྱེར་གཉིས་ཀ་དུས་གཅིག་ཏུ་མི་ཡུལ་ལ་འཕོས་པ་ལྟ་བུའི་སྡུག་བསྔལ་མྱོང་དགོས་བྱུང་འདུག ཕོ་བྲང་དེའི་ནང་གནམ་བཀལ་ས་ཕབ་ཀྱིས་རྡུང་བརྡེབས་ཚ་ནན་ཆེས་དྲགས་པོས་ལ་ལ་རྐང་ལག་བཅག་པ་དང་ཁ་ཅིག་རྩིབས་མ་བཅག་པ། འགའ་ཞིག་གློ་བ་དང་རྙིང༌། ཁལ་མ་སོགས་བསྟོར་བ་དང་ཀླད་པ་བཀྲུག་པ། ཁ་ཅིག་ནི་ཉེས་རྡུང་དང་བཀྲེས་སྐོམ་ཀྱིས་མ་བཟོད་ནས་རང་ཤི་རྒྱབ་པ། འགའ་ཞིག་གིས་སྐུ་མཁྱེན་ཐུགས་མཁྱེན། ཆུ་ཕོ་བ་གང་སྤྲོད་རོགས། དེ་མཐུང་ནས་ཤི་ནའང་འགྱོད་པ་མེད་ཅེས་ལབ་བཞིན་ཤི་བ། འགའ་ཞིག་ནི་ཁང་སར་ཕོ་བྲང་གི་ཐོག་ཁ་ནས་མཆོང་སྟེ་ཤི་བ་སོགས་ཡིད་སྐྱོ་བའི་གནས་ཚུལ་བཤད་ན་ཉན་མི་ཕོད་པའི་ཚད་ཀྱིས་ལོ་རྒྱུས་ཤིན་ཏུའང་མང༌། ཡ་ང་བའི་གནས་སྟངས་དེའི་འོག་ནས་འདས་གྲོངས་སོང་བའི་མི་དྲག་བླ་དྲག་མང་པོ་ཞིག་གཤིན་འདྲེར་སྐྱེས་ཏེ། དུས་ཕྱིས་སུའང་མཚན་མོ་རྟག་པར་ཁང་སར་ཕོ་བྲང་ནང་ང་ལ་ཆུ་ཞིག་སྤྲོད་རོགས། སྐུ་ཚེ་རིང་ཞེས་དང༌། ཨ་ར་ཨ་ཚ་ང་མར་ཕབ་རོགས། ད་རྡུང་མཚམས་བཞག་རོགས། ངས་ཅ་ལག་སྐུངས་སྦས་བྱས་པ་གང་ཡང་མེད་ཅེས་སོགས་ཀྱི་ངུ་སྒྲ་དང་འབོད་སྒྲ། ཆག་སྒྲ་དང་སྒག་སྒྲ་གྲགས་པའི་ལོ་རྒྱུས་ཤིན་ཏུ་མང་བའང་འཕྲོས་གླེང་ཙམ་མོ།། ད་ནི་དཀྱུས་ལ་འཇུག་པར་བྱ་སྟེ། དེ་ལྟར་བཙོན་ཁང་དུ་བསྡད་རིང་ན་བཟའ་དང་གནམ་གཤིས། གཟུགས་ཁམས་དང་གསོལ་ཆས། སློབ་གསོ་དང་ལྟ་གྲུབ་བཅས་ཕན་ཚུན་གུང་འགྲིག་པ་ཞིག་མ་བྱུང་ཐོག་འབམ་གྱི་སྙུན་གཞི་དྲག་པོ་ཞིག་གིས་ཀྱང་མནར་བས་ནད་དགོངས་ཐོབ། དེ་ནས་བཟུང་ནད་པའི་ཟོལ་གྱིས་སྐུ་མཚམས་ལ་བཞུགས་པར་མཛད་དེ་དགའ་ལྷ་དང་འབྲེལ་བའི་དམིགས་བརྩེ་མ་འབུམ་ཕྲག རྗེ་བཙུན་རྡོ་རྗེ་རྣམ་འབྱོར་མའི་བདག་བསྐྱེད་དང་འགྲེལ་བའི་རྩ་སྔགས་ཨོཾ་གསུམ་མ་འབུམ་ཕྲག་ཉི་ཤུ་བཅས་བསགས། དུས་ཡུན་དེ་དག་གི་རིང་ལ་བྱང་ཆུབ་ལམ་གྱི་རིམ་པའི་རྣམ་གཞག་མགོ་བཤེས་གཉེན་བསྟེན་ཚུལ་ནས་མཇུག་མི་སློབ་པའི་ཟུང་འཇུག་གི་བར་དམིགས་རྣམ་སྦྱངས་ཤིང་ལྷག་པར་ལས་འབྲས་དང་སྐྱབས་འགྲོ ཐེག་པ་ཆེན་པོའི་བྱང་ཆུབ་ཀྱི་སེམས་བཅས་ལ་ཐུགས་དམ་ཟབ་མོའི་ལུགས་ཀྱིས་ངེས་ཤེས་འདྲོངས་པ་གནང༌། སྤྱོད་འཇུག་གི་དེ་བས་རྒྱལ་བ་འགྲོ་བའི་མགོན། །ཞེས་པ་ནས་འཇིག་པ་གྱུར་དུ་བསྐྱབ་ཏུ་གསོལ། །ཞེས་པའི་བར་ཀྱི་ཚིག་དོན་ཡང་ཡང་བསྐྱར། ཡང་སྒོས་བླ་མ་མཆོད་པའི་ནང་གི དེས་ན་རྗེ་བཙུན་བླ་མ་ཐུགས་རྗེ་ཅན། ། མར་གྱུར་འགྲོ་བའི་སྡིག་སྒྲིབ་སྡུག་བསྔལ་ཀུན། ། མ་ལུས་ད་ལྟར་བདག་ལ་སྨིན་པ་དང༌། ། བདག་གི་བདེ་དགེ་གཞན་ལ་བཏང་བ་ཡིན། ། འགྲོ་ཀུན་དོན་དང་ལྡན་པར་བྱིན་གྱིས་རློབས། ། ཞེས་པའི་ཚིག་དོན་ཐོག་ནས་བཏང་ལེན་ཡང་ཡང་བསྒོམས་པས་བཏང་ལེན་དང་བདག་གཞན་ཉམས་བརྗེའི་ཉམས་དང་རྟོགས་པ་ཡར་ངོའི་ཟླ་བ་ལྟར་འཕེལ་ཏེ། ཞལ་ནས་མི་ཚེ་ནང་ཉམས་ལེན་ཡག་ཤོས་དེ་བཙོན་ཁང་ནང་བྱུང་གསུངས། དེ་ལྟར་ལོ་ངོ་གཅིག་ཙམ་རིང་ལ་དར་མདོ་ལྔ་མཆོད་དགོན་པའི་ནང་བཙོན་པ་བྱས་ནས་བསྡད་ཅིང་སྙུང་གཞི་བྱུང་བའི་རྗེས་ནས་ནང་ལ་བཞུགས་རྐྱང་བྱས་སྟབས་ཞབས་གཉིས་ཀ་གྲུམ་བུའི་རྣམ་པ་ལྟ་བུས་འབྱར་ནས་ཕེབས་མི་ཐུབ་པར་གྱུར། མ་ཉེས་མི་ཉེས་ཉེས་པ་མེད་པ་ཡི།། མ་སྨད་མི་སྨད་སྨད་པ་མེད་པའི་མཆོག། མཆོག་གི་མཆོག་གྱུར་མི་མཆོག་དམ་པ་ཁྱོད།། ཀྱེ་མ་ཀྱེ་ཧུད་བཙོན་དུ་ཇི་ལྟར་འཁྲིད།། ཡིད་དགའ་ཆོས་འཛིན་མི་ཡུལ་འཕོས་འདྲ་བའི།། དར་མདོ་ལྔ་མཆོད་དགོན་པའི་འདུ་ཁང་དེ།། ཀྱེ་མ་ད་ནི་བསད་གཏུབས་རྡུང་རྡེག་གིས།། དམྱལ་ཁམས་བཅོ་བརྒྱད་མི་ཡུལ་འཕོས་འདྲ་གྱུར།། རྩ་ཆེ་ཞལ་ཐང་གསང་སྤྱོད་ཡོལ་བ་བྱས།། བཀའ་བསྟན་གླེགས་བམ་འཕོང་ཕྱིས་ཤོག་གུར་བཞག། གསེར་དངུལ་ཟངས་སྐུ་ཕལ་ཆེར་རྒྱ་ཡུལ་དབོར།། མ་ཎི་འཁོར་ལོ་རྐུབ་ཀྱགས་ཚབ་ཏུ་བྱས།། མདོ་དབུས་ཁམས་ཀྱིས་བསྡུས་པའི་ཡུལ་ལྗོངས་ནས།། མཐོན་པོའི་དཔོན་དང་བླ་མ་སྤྲུལ་པའི་སྐུ།། ཉམ་ཆུང་དམངས་དང་གྲྭ་རྐྱང་དཀྱུས་མ་ཡན།། ཉེས་མེད་བཙོན་པ་སྟོང་ཕྲག་དུ་མ་རུག། ཁ་ཤས་ཚ་འདྲི་བཏང་ནས་སྨྱོན་པར་གྱུར།། ལ་ལ་རྡུང་བརྡེག་དྲག་པོས་རྐང་ལག་བཅག། གཞན་དག་ལྐོག་བསད་བཏང་ནས་ས་འོག་སྦས།། ཁ་ཅིག་གནམ་ཐག་རྒྱབ་ནས་རང་སྲོག་བཅད།། ཤི་བསད་ཁྲག་གི་འཁོར་ལོ་བསྐོར་བ་ཡིས།། དམྱལ་ཁམས་བཅོ་བརྒྱད་ས་སྟེང་འཕོས་པ་བཞིན།། བཟའ་བཏུང་མེད་ནས་ལྟོགས་ཤི་ཐེབས་པ་ཡིས།། པྲེ་ཏ་པི་རའི་ཞིང་ཁམས་འགྲིམས་པ་བཞིན།། ལྷ་དང་བླ་མ་ཆོས་དང་དགེ་འདུན་ལ།། གཞི་མེད་སྐུར་འདེབས་བྱས་པའི་སྒྲོག་སྦྱངས་དང༌།། སྡེ་བ་གཞུང་དང་དགོན་སྡེ་བླ་དཔོན་ལ།། མ་ཉེས་ཁ་གཡོག་བྱས་པའི་གཏམ་བརྗོད་སྤེལ།། འཁྱགས་ལྟོགས་རྡུང་བརྡེག་གསུམ་གྱིས་གནར་བ་ཡི།། ཉམ་ཐག་བཙོན་ཁང་ནང་གི་ནད་པ་རྣམས།། ཤི་གསོན་དབྱེ་ཐག་ཆད་ལོང་མ་བྱུང་གོང༌།། རོ་དོང་ནང་དུ་འཕངས་ནས་གསོན་སྦས་བཏང༌།། མཐོང་ན་མིག་ཆུ་ཁྲག་ཏུ་འགྱུར་བ་དང༌།། བསམ་ན་སྙིང་རྩ་རླུང་གིས་བཀྱགས་བྱེད་པའི།། མི་བཟོད་སྡུག་བསྔལ་མཚོ་རླབས་ལྟར་འཁྲུགས་པའི།། སྙིགས་ལྔའི་རང་མཚང་བརྡོལ་བའི་ཁོར་ཡུག་དེར།། སྡུག་བསྔལ་དང་དུ་བླངས་པའི་བཟོད་པ་དང༌།། བདག་གཞན་མཉམ་བརྗེ་སྒོམ་པའི་སེམས་བསྐྱེད་གཉིས།། ཟུང་འབྲེལ་སྙིང་སྟོབས་ཡར་ངོའི་ཟླ་བཞིན་འཕེལ།། བསླུ་མེད་སྐྱབས་སུ་བསྟེན་པའི་རྒྱུ་ཚོགས་བརྟན།། རྣམ་དག་ངེས་པར་འབྱུང་བའི་ཁོ་ལག་ཡངས།། རྐྱེན་ངན་ལམ་དུ་ཁྱེར་བའི་མན་ངག་ཟབ།། དམ་པའི་རང་མདངས་ཉི་མའི་འོད་བཞིན་གསལ།། རྩེ་གཅིག་རྣལ་འབྱོར་སྒོམ་པའི་ཏིང་འཛིན་བརྟན།། བྱང་ཆུབ་ལམ་གྱི་རིམ་པའི་ཉམས་ལེན་བཟང༌།། ན་རོ་མཁའ་སྤྱོད་དབང་མོའི་བསྙེན་པ་ཟབ།། མུན་པའི་གླིང་དུ་བསྟན་པའི་རྒྱལ་མཚན་འཛུགས།། གང་ཁྱོད་དམར་པོའི་བཙོན་དུ་བཞུགས་ན་ཡང༌།། ཕལ་པའི་སྐྱེ་བོ་དལ་བས་མི་མཚོན་པར།། གསུང་རབ་ཀུན་གྱི་མན་ངག་འུབ་གཅིག་གིས།། ཉམས་འོག་བསྡུས་པའི་ཚུལ་འདིར་སུ་ཡིས་འགྲན།། ཞེས་པ་ནི་དར་མདོ་ལྔ་མཆོད་དགོན་པའི་བཙོན་དུ་བཞུགས་རིང་གི་རྣམ་པར་ཐར་པ་ལས་བརྩམ་པའི་ཡ་ང་བའི་བྱུང་བ་རྣམས་མངོན་བརྗོད་དང་སྙན་ངག་གིས་མ་བཅིངས་པར་གོ་བདེ་བའི་ལུགས་སུ་བྱས་པའི་བར་སྐབས་ཀྱི་ངལ་བསོ་བའི་ཚིགས་སུ་བཅད་པའོ།། །།
གདོང་གི་བཤུ་སྐོག་བཙན་གྱིས་འཛུ་མ་ན་ཡང༌༎ མིག་གི་འཆི་མ་ངང་གིས་འབྱིན་པའི་ཚུལ།། མཐོང་ཚེ་གདུང་བའི་སེམས་པ་མཉམ་བསྐྱེད་ཀྱིས།། སེམས་གསོ་ཐེབས་པའི་གསུང་ལེན་དལ་གྱིས་འཇོ།།
དེ་རྗེས་སླར་ཡང་དབུས་སུ་གནས་མཇལ་ལ་ཕེབས་ནས། འབའ་རོམ་པའི་གདན་ས་དང་། འབྲི་གུང་གདན་ས་མཐིལ་སོགས་དབུ་རུ་བྱང་རྒྱུད་གྱི་གནས་དང་། ལྷ་ས། སྙི་ཐང་སོགས་སྐྱིད་ཤོད་སྨད་རྒྱུད་ཀྱི་གནས་དང་། དཔལ་གྱི་བསམ་ཡས་དང་འབྲེལ་བའི་ངམ་ཤོད་ཀྱི་གནས་དང་། གདན་ས་རྟེན་གསུམ། ཡར་ལུང་ཁྲ་འབྲུག་བྱམས་སྙོམས་གཙུག་ལག་ཁང་སོགས་གཡོ་རུ་ལྷོ་རྒྱུད་གྱི་གནས་དང་། དཔལ་གྱི་ཙཱ་རི་ཏྲ་སོགས་ཀློ་ཟལ། ལྷོ་མོན་གྱི་གནས་སྐོར་ཞིབ་རྒྱས་མཛད་ནས། རང་དོན་དུ་ཐོས་བསམ་སྒོམ་གསུམ། གཞན་དོན་དུ་འབྲེལ་ཚད་གྲོལ་བ་དྲུག་ལྡན་གྱི་མཛད་པས་རང་གཞན་དོན་གཉིས་ལྷུན་འགྲུབ་ཀྱི་ཕྲིན་ལས་བསྐྱངས།
སྐབས་དེར་ས་སྐྱའི་མངའ་འོག་ཏུ་ཁྲི་དཔོན་བཅུ་གསུམ་ཡོད་པའི་ནང་ནས་འབྲི་གུང་དང༌། ཕག་གྲུ། ཚལ་པ་བཅས་གསུམ་ནི་ས་སྡེ་ཆེ་ཤོས་དང༌། ས་སྐྱ་པའི་ཞབས་འབྲིང་ནང་མའི་གྲས་སུ་གཏོགས། ཁྲི་དཔོན་གཞན་གྱི་རྒྱུད་བསྐུལ་བསླུ་ཐབས་ལ་བརྟེན་ནས་ས་སྐྱའི་དཔོན་ཆེན་འགའ་ཤས་ཀྱིས་ཕག་གྲུར་ཁྲིམས་འཁྱོག་དང༌། སྡང་ཟུག་ཆེན་པོས་སྔ་རྗེས་བཙན་མནོན་མང་པོ་བྱས་རྐྱེན་སྙིང་སྟོབས་ཅན་གྱི་ཕག་གྲུ་བྱང་ཆུབ་རྒྱལ་མཚན་གྱིས་གོ་སྐབས་དང་བསྟུན་ཏེ། ས་སྐྱའི་སྲིད་དབང་ཕྲོགས་པ་ཡིན། དེ་ནས་གཡའ་བཟང་བ་དང༌། ཚལ་པ། འབྲི་གུང༌། ས་སྐྱ་བཅས་ལ་དམག་དྲངས་ཏེ་ཤིང་རྟ་སྤྱི་ལོ་ ༡༣༥༤ ལོར་བོད་ཁྲི་སྐོར་བཅུ་གསུམ་གྱི་སྲིད་དབང་བདག་གིར་མཛད། ཁྲི་སྐོར་བཅུ་གསུམ་གྱི་སྲིད་འཛིན་པ་བསྒྲིགས་ཏེ་གོང་དཀར་རྫོང་དང༌། བྲག་དཀར་རྫོང༌། སྣེའུ་རྫོང༌། འོལ་ཁ་སྟག་རྩེ་རྫོང་སོགས་རྫོང་ཆེན་བཅུ་གསུམ་དུ་བསྒྱུར་ལ། རྫོང་དཔོན་རྣམས་ལོ་གསུམ་རེའི་མཚམས་ནས་བརྗེ་རེས་བྱེད་པའི་ལམ་ལུགས་བཙུགས། ཁྲིམས་ཡིག་ཞལ་ལྕེ་བཅོ་ལྔ་དང་ཁྲལ་འུལ་སོགས་ལམ་ལུགས་གཏན་འབེབས་མཛད་པས། སྐབས་དེར་བོད་ཁམས་ཡོངས་སུ་དུས་བདེ་ཞོད་འཇགས་ཀྱི་རྣམ་པ་ཞིག་བྱུང་བས་ཁོང་ནི་བོད་ལ་བཀའ་དྲིན་ཤིན་ཏུ་ཆེའོ།། སྡེ་སྲིད་ཕག་མོ་གྲུ་པའི་སྲིད་དབང་གི་གནས་གཞི་ནི་སྣེའུ་གདོང་རྩེར་ཡོད་ལ། སྡེ་སྲིད་ཕག་མོ་གྲུ་པར་རྒྱལ་རབས་རིམ་བྱོན་བཅུ་གཉིས་བྱུང་ཡོད། ཕག་གྲུའི་སྐབས་སྲིད་འཛིན་སྒྲིག་གཞི་གསར་བཟོ་དང༌། སྔར་གཞན་གྱིས་བཙན་འཕྲོག་བྱས་པའི་འབངས་ཀྱི་ས་ཞིང་དང་རྒྱུ་ནོར་རྣམས་ཕྱིར་རང་རང་ལ་སྤྲད་པ་དང༌། འབངས་ཀྱི་ཁྲལ་རིགས་འོས་མཚམ་བསྡུ་བ་ལས་གང་འདོད་ཀྱིས་བསྡུ་མི་ཆོག་པའི་བཀའ་ཕབ། ཁྲིམས་ལུགས་ལ་བསྒྱུར་བཅོས་བྱས་པས་ཁྲིམས་མེད་ལུགས་མེད་ཀྱི་འཕྲོག་ཁྱེར་གྱི་བྱ་སྤྱོད་མེད་པར་ཕྱུགས་ཟོག་གོང་འཕེལ་བྱུང༌། སྡེ་སྲིད་རིམ་བྱུང་གིས་གཞིས་ཀ་ཁག་ནང་མང་ཚོགས་ཀྱི་འཚོ་བར་རྒྱུས་ལོན་བྱས་ཤིང༌། ས་གནས་སོ་སོར་ཤིང་འཛུགས་ནགས་བསྐྲུན་གྱི་བསྐུལ་མ་བཏང༌། ཐང་རྒྱལ་རབས་ནས་བཟུང་བོད་དང་ནང་ལོགས་བར་བྱུང་བའི་ཇ་དང་རྟ་སོགས་ཉོ་ཚོང་བྱེད་པའི་སྲོལ་ཇེ་དར་དུ་སོང་སྟེ། བོད་ཀྱི་བལ་དང༌། སྨན་རྩྭ་གླ་རྩི། ལི་སྐུ། ཐང་ག་སོགས་དང་རྒྱ་ནག་གི་དར་གོས་དང༌། རས་ཁྲ་སོགས་ཕན་ཚུན་བརྗེ་རེས་བྱེད་པའི་བྱེད་སྒོ་མང་དུ་ཕྱིན་པས་དཔལ་འབྱོར་གཽང་དུ་འཕེལ་ནས་མང་ཚོགས་ཀྱི་འཚོ་བ་ཡར་རྒྱས་སུ་སོང་བས་སྐབས་དེར་རྒན་མོ་གསེར་ཁུར་གྱི་དུས་ཞེས་གྲགས།
རང་དབང་འདྲ་མཉམ་དམངས་གཙོའི་ལམ་སྲོལ་གྱི།། དཔལ་ཡོན་ཉི་གཞོན་ཐོག་མར་ཤར་བ་ནས།། བཀོད་ལེགས་མཛེས་པའི་བཙུན་མོའི་ཕོ་བྲང་འདི།། ད་ཀོ་གྲོས་ཚོགས་འོག་མའི་ཚོགས་ཁང་གྱུར།།
བོད་ཀྱི་རི་བོ་མཐོན་པོ་འགའ་ཞིག་ལ་མི་ཕྱུགས་བགྲོད་ན་ཐར་བའི་འགྲོ་ལམ་ཡོད་ཅིང་། དེ་འདྲའི་རི་མགོ་མཐོ་ཤོས་ཀྱི་རྩེ་ལ་ལ་བཙས་ཟེར་བའི་རྡོ་སྤུངས་དང་ལྷ་གསོལ་བའི་དར་ཕུང་ཡོད། འགྲུལ་པ་རྣམས་དེར་སླེབས་ན་རང་ཡུལ་ཕྱོགས་སུ་ཁ་གཏད་ནས་ལྷ་གསོལ་དང་སྨོན་ལམ་རྒྱག་སྲོལ་ཡོད།
སྟེ་ཏེ་དེ་ལ་ནས་རྣམས་ནི་ལྷག་བཅས་ལ་འཇུག་སྟེ། མིག་ཚིག་གང་མཐར་སྦྱར་ཡང་ཚིག་དོན་སྔ་མ་མ་རྫོགས་པར་སླར་ཡང་ཚིག་ལྷག་མ་ཡོད་པར་སྟོན་པ་ལ་འཇུག་པ། དེ་དག་མིང་མཐའ་གང་ལ་སྦྱོར་བ་ནི། ད་དེ་ན་ར་ལ་ས་དང་། ད་དྲག་ཅན་མཐར་ཏེ་རྐྱང་ཐོབ། ག་ང་བ་མ་འ་རྣམས་དང་། མཐའ་རྟེན་མེད་མཐར་ས་སྟེ་ཐོབ། ལ་དང་ནས་ནི་རང་དབང་ཅན། ཞེས་པ་ལྟར། རྗེས་འཇུག་ད་མཐར་དེ་དང་། ན་ར་ལ་ས་ད་དྲག་ཅན་རྣམས་ཀྱི་མཐར་ཏེ་རྐྱང་དང་། ག་ང་བ་མ་འ་རྣམས་དང་། མཐའ་རྟེན་མེད་པ་དག་གི་རྗེས་སུ་སྟེ་ཐོབ་ལ། ལ་དང་ནས་གཉིས་རྗེས་འཇུག་ལ་མི་ལྟོས་པའི་ཕྲད་རང་དབང་ཅན་ཡིན་ནོ། དཔེར་ན། གཞག་སྟེ། བྱུང་སྟེ། ལམ་སྟེ། དགའ་སྟེ། བྱ་སྟེ། མདུན་དུ་སྟེ། ཡིན་ཏེ། འགྱུར་ཏེ། གསལ་ཏེ། བསྟེནད་ཏེ། གྱུརད་ཏེ། བསལ་ཏེ། བྱས་ཏེ། བསྒྲུབས་ཏེ། ཡོད་དེ། བཤད་དེ། བྱས་ལ། ཡིན་ལ། བྱས་ནས། བརྗོད་ནས་སོགས་སོ། ལྷག་བཅས་ཀྱི་གོང་གི་དུས་ཀྱི་དབྱེ་བ་ཡོད་པའི་ཚིག་རྣམས་ལ་འདས་པ་ཁོ་ན་འོངས་ཏེ། དཔེར་ན། གད་བདར་བྱས་ནས་གདན་འདིང་། ལྷ་བུའོ།
ཁོང་གི་གསུང་རྩོམ་ལ་《སྐྱེས་བུ་གསུམ་གྱི་ལམ་གྱི་རིམ་པའི་འགྲེལ་བ》དང《སྐྱེ་རྡོར་ལྷན་སྐྱེས་ཀྱི་ཆོ་ག་གསུམ་བསྐྱེད》 《ཡིག་འབྱུ་ཁྲི་བདུན་མའི་ཞུ་ཡིག 》 ཅེས་པ་སོགས་ཡོད།
སྔར་རྒྱ་གར་གྱི་སེམས་ཙམ་རྣམ་རྫུན་པ་དང་མཐུན་པའི་རྣལ་འབྱོར་སྤྱོད་པའི་དབུ་མ་རང་རྒྱུད་པའི་སློབ་དཔོན་ཞིག་སྟེ་། སློབ་དཔོན་འདི་རྒྱལ་རིགས་སུ་སྐུ་འཁྲུངས་པ་དང་། ཆོས་འབྱུང་འགའ་ཞིག་ཏུ་སློབ་དཔོན་འདི་མའི་ལྟོ་ན་གནས་པའི་ཚེ་མ་ལ་སེང་གེའི་གནོད་པ་བྱུང་སྟེ་མའི་ལུས་གེས་ཟོས་ཀྱང་ལྟོ་ན་གནས་པའི་ཁྱེའུ་སེང་གེས་མ་ཟོས་པར་བདེ་བར་སྐྱེས་པས་སེང་གེ་བཟང་པོ་ཞེས་བཏགས་པར་གསུངས་པའང་ཡོད་། དེ་ནས་ནར་སོན་པ་ན་རྒྱས་བའི་བསྟན་པ་ལ་རབ་ཏུ་བྱུང་སྟེ་བསླས་གཞི་ཡོངས་སུ་རྫོགས་པ་དགེ་སློང་གི་སྡོམ་པ་བཞེས་། ཕྱི་ནང་གི་གྲུབ་མཐའ་ཐམས་ཅད་ལ་མཁས་པར་གྱུར་། ཁྱད་པར་དུ་ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་རིན་པོ་ཆེའི་དོན་ག་ངེས་གཏིང་ཚུགས་པ་ཞིག་ཡོང་པའི་སླད་། མཁན་ཆེན་ཞི་བ་འཚོ་བསམ་སྦྱོར་གཉིས་ཀྱིས་ཚུལ་བཞིན་དུ་བསྟེན་ཏེ་། རྗེ་བཙུན་བྱམས་པ་ནས་བརྒྱུད་པའི་ཤེར་ཕྱིན་གྱི་མན་ངག་འཕགས་པ་ཐོགས་མེད་སྐུ་མཆེད་གཉིས་དང་། འཕགས་པ་གྲོལ་སྡེའི་གཞུང་རྣམས་དང་། འཕགས་པ་ཀླུ་སྒྲུབ་ཀྱིས་བཀྲལ་བིའ་དབུ་མའི་གཞུང་རྣམས་ལ་ཞིབ་ཏུ་སྦྱངས་ཏེ་རྒྱལ་བའི་བསྟན་པའི་སྙིང་པོ་ཐེག་པ་གསུམ་་གའི་ལམ་གྱི་རིམ་་པའི་ལུས་ཡོངས་སུ་རྫོགས་པ་ལ་མྱོང་བ་ཁྱད་པར་ཅན་འཁྲུངས་། མནལ་ལམ་་དུ་རྗེ་བཙུན་བྱམས་པ་མགོན་པོས་བསྟཔ་བཅོས་རྩོམ་པའི་བསྐུལ་མ་མཛད་པ་ཐི་བཞིན་། ཚ་བ་གསུམ་གྱི་གཙུག་ལག་ཁང་དུ་མངོན་རྟོགས་རྒྱན་གྱི་འགྲེལ་པ་དོན་གསལ་དང་། མངོན་རྟོགས་རྒྱན་དང་བརྒྱད་སྟོང་པ་སྦྱར་བའི་མན་ངག་བརྒྱད་སྟོང་འགྲེག་ཆེན་དང་། འཕགས་པ་གྲོལ་སྡེས་མཛད་པའི་ཉི་ཁྲིའི་བསྡུས་དོན་ལེ་བརྒྱད་མ་དང་། ཡོན་ཏན་རིན་པོ་ཆེ་སྡུད་པའི་འགྲེལ་པ་རྟོགས་པར་སླ་བ་སོགས་མང་དུ་མཛད་དོ་།
དཔལ་བྱམས་མགོན་ཏཱ་ཡི་སི་ཏུ་པདྨ་དོན་ཡོད་ཉིན་བྱེད་ཤིན་ཏུ་སྐུ་ན་ཕྲ་བའི་དུས། རྒྱ་གར་དུ་བཙན་བྱོལ་མཛད་སྐབས་ལམ་ཞུགས་ཚུགས་སོ་ནས་མཇལ་གཅར་ཞུས་ཏེ། དེ་བཞིན་འབུལ་རྫོངས་ཕུན་སུམ་ཚོགས་པ་ཞུས། རིང་མིན་རྗེ་ཉིད་ཀྱང་རབ་རྒྱལ་ས་ཁྱི༡༩༥༨ལོའི་དུས་འགྱུར་གྱི་འཚུབ་ཟིང་ལ་གཡོལ་ཆེད། ཁྱུང་པོ་གསེར་རྩ་སྦྲུ་སྲུ་རོང་སོགས་བརྒྱུད། སྤོ་བོ་སྙེ་བོ་རོང་བར་ཕེབས་ཏེ། ཉིད་ཀྱི་དགོངས་གཏེར་ཟིལ་གནོན་བླ་མ་དྲག་པོའི་གཙོས་སྤྲོས་བཅས་དང་སྤྲོས་མེད་ཀྱི་རྣལ་འབྱོར་གྱིས། སྐལ་ངན་དུས་རྒུད་སེལ་བའི་ཐུགས་དམ་ནར་མར་མཛད། ས་ཕག་ལོར་རྒྱ་དམག་གིས་མདོ་ཁམས་ཆུ་བཞིའི་བྲོས་བྱོལ་པ་རྣམས་ཡོངས་སུ་བཅོམ་སྐབས། རྗེ་ཉིད་ནང་འཁོར་དང་བཅས་པ་ཉེ་ཞོ་མེད་པར་མགོ་ཐོན་པ་དང། དུས་ཟིང་ཅུང་ཞོད་འཇགས་ཀྱི་སྐབས་དང་བསྟུན་ནས་མངོན་མཚན་མེད་པར་ལྕགས་བྱི་ལོ་སྐོར། ལྕི་སྨད་ལྗིག་གཞུང་སོགས་སུ་ལོ་ཤས་བཞུགས། རྒྱ་གཞུང་ནས་ཆོས་དང་མི་རིགས་སྲིད་ཇུས་དོན་འབབ་ཀྱི་གུ་ཡངས་ཕྲན་བུ་བྱུང་རྗེས། རིམ་པས་རང་ཡུལ་དུ་ཕེབས་ནས་མི་མང་སྤྱི་ཁང་གི་སྨན་པ་དང་། རྫོང་ཁུལ་རྣམས་སུ་སྲིད་གྲོས་ཀྱི་མཐུས་ཚབ་སྲིད་གསར་སློབ་སྦྱོང་འཛིན་གྲྭ་སོགས་ལ་ཕེབས་དགོས་ཀྱི་བཀོད་སྒྲིག་བྱས། དེའི་སྐབས་སུ་དགོས་དབང་དང་འབྲེལ་བའི་བཞུགས་བཞེས་གསར་བཟུང་མཛད་པས། ཤིང་སྦྲུལ་ལོ་ནས་བཟུང་རིམ་པར་གདུང་སྲས་ལྕམ་དྲལ་རྣམས་འཁྲུངས།
ཤེས་རབ་ཆེན་པོས་མྱང་འདས་མངོན་དུ་མཛད། །སྙིང་རྗེ་ཆེན་པོས་འཁོར་བ་དང་དུ་བླངས། །ཐབས་ལ་མཁས་པས་འཁོར་འདས་དབྱེར་མེད་རྟོགས། །མཚུངས་མེད་བླ་མའི་ཞབས་ལ་ཕྱག་འཚལ་ལོ། །གཉིས་པ་ཐེག་ཆེན་གྱི་རྩ་བ་བྱང་ཆུབ་མཆོག་ཏུ་སེམས་བསྐྱེད་པའི་ཁྲིད་ལ་གསུམ། ཚད་མེད་བཞིའི་བློ་སྦྱོང་བ། བྱང་ཆུབ་མཆོག་ཏུ་སེམས་བསྐྱེད་པ། སྨོན་འཇུག་གི་བསླབ་བྱ་བཟུང་བའོ། །དང་པོ་ཚད་མེད་བཞིའི་བློ་སྦྱོང་བ་ལ། སྤྱིར་བྱམས་པ་དང་སྙིང་རྗེ་དགའ་བ་བཏང་སྙོམས་བཞི་ལས། ཐོག་མར་བྱམས་པ་ནས་སྨོས་ཀྱང༌། འདིར་ཉམས་སུ་བླངས་ནས་རིམ་པ་བཞིན་བློ་སྦྱོང་བའི་ཚེ། །དང་པོ་བཏང་སྙོམས་ནས་མ་སྦྱངས་ན། བྱམས་པ་དང་སྙིང་རྗེ་སོགས་ཕྱོགས་རིས་ཅན་དུ་ཤོར་ནས་རྣམ་པར་དག་པ་ཞིག་མི་འོང་བ་ཡིན་པས། དེས་ན་དང་པོ་བཏང་སྙོམས་ནས་བློ་སྦྱོང་བ་ཡིན། བཏང་སྙོམས་ཞེས་བྱ་བ་ནི། དགྲ་ལ་ཞེ་སྡང་བཏང༌། གཉེན་ལ་དགའ་གདུང་བཏང༌། སེམས་ཅན་ཐམས་ཅད་ལ་ཉེ་རིང་དང་ཆགས་སྡང་མེད་པར་སྙོམས་པ་ལ་བཏང་སྙོམས་ཞེས་བྱ། ད་ལྟའི་གནས་སྐབས་ན་ཕ་མ་དང་གཉེན་འདུན་ལ་སོགས་རང་ཕྱོགས་ལ་ཤིན་ཏུ་ཆགས། དགྲ་དང་དེའི་ཕྱོགས་ལ་སྡང་ཞེན་མི་བཟད་པར་བྱེད་པ་འདི་ཡང་མ་བརྟགས་པའི་སྐྱོན་ཡིན། ཚེ་རབས་སྔ་མ་རྣམས་སུ་ད་ལྟའི་དགྲ་འདི་རྣམས་ཀྱིས་ཀྱང་རང་གི་གཉེན་བྱས་ནས་བརྩེ་བས་འགྲོགས། མཐུན་པས་བསྐྱངས། ཕན་བཏགས་པ་ཡང་བསམ་གྱིས་མི་ཁྱབ། ད་ལྟ་གཉེན་དུ་བརྩི་བ་འདི་རྣམས་ཀྱང་ཚེ་རབས་སྔ་མ་ལ་རང་གི་དགྲར་གྱུར་ཏེ་གནོད་པ་བྱས་པ་ཡང་དུ་མ་ཡོད་པ་སྔར་བཤད་པ་ལྟར། འཕགས་པ་ཀ་ཏྱཱ་ནས། ཕ་ཤ་ཟ་ཞིང་མ་ལ་རྡེག །ལས་ངན་དགྲ་བོ་པང་ན་བཟུང༌། །ཆུང་མས་ཁྱོ་ཡི་རུས་པ་འཆའ། །འཁོར་བའི་ཆོས་ལ་གད་མོ་བྲོ། །ཞེས་གསུངས་པ་ལྟར་དང༌། དེར་མ་ཟད་སྔོན་ཆོས་རྒྱལ་ཁྲི་སྲོང་ལྡེའུ་བཙན་གྱི་སྲས་མོ་ལྷ་ལྕམ་པདྨ་གསལ་ཞེས་བྱ་བ་དགུང་ལོ་བཅུ་བདུན་ལོན་པ་ཞིག་འདས་སྐབས། ཆོས་རྒྱལ་གྱིས་སློབ་དཔོན་རིན་པོ་ཆེ་ལ། བདག་གི་སྲས་མོ་ལྷ་ལྕམ་འདི་ལས་དག་པ་ཞིག་ཀྱང་ཡིན་པ་འདྲ་སྟེ། བདག་རྒྱལ་པོ་ཁྲི་སྲོང་ལྡེའུ་བཙན་གྱི་བུ་མོར་སྐྱེས། ཁྱེད་ལོ་པཎ་སངས་རྒྱས་དངོས་ལྟ་བུ་འདི་ཙམ་གྱི་ཞལ་མཇལ་བ་ཡིན། འོན་ཀྱང་ཚེ་ཐུང་ངུ་འདི་ལྟ་བུ་འབྱུང་བ་ཇི་ལྟར་ལགས། ཞུས་པས། སློབ་དཔོན་གྱི་ཞལ་ནས་ཁྱེད་ཀྱི་སྲས་མོ་ལྷ་ལྕམ་འདི་ལས་དག་པས་ཁྱེད་ཀྱི་སྲས་མོར་སྐྱེས་པ་ཅི་ཡང་མིན། སྔོན་པདྨ་བདག་དང་ཆོས་རྒྱལ་ཆེན་པོ་བོ་དྷི་སཏ་རྣམས་རིགས་ངན་གྱི་བུ་གསུམ་དུ་སྐྱེས་ནས། མཆོད་རྟེན་ཆེན་པོ་བྱ་རུང་ཁ་ཤོར་བཞེངས་པའི་སྐབས་སུ་ལྷ་ལྕམ་འདི་སྦྲང་བུ་ཏྲེ་མ་ཞིག་གི་ལུས་བླངས་ནས་ཡོད་པས། རྒྱལ་པོ་ཉིད་ཀྱི་རྩེའུ་ཆུང་ལ་ཟོས་པའི་ཚེ། རྒྱལ་པོས་དྲན་མེད་དུ་ཕྱག་གིས་བྱ་བས་པས་སྦྲང་བུ་ཤི་བར་གྱུར་པ་དེའི་ཚེ་སྲོག་གི་ལན་ཆགས་ཀྱིས་ཁྱེད་ཀྱི་སྲས་མོས་སྐྱེས་པ་ཡིན་གསུངས། ཆོས་རྒྱལ་ཁྲི་སྲོང་ལྡེའུ་བཙན་རྗེ་བཙུན་འཇམ་དཔལ་དབྱངས་དངོས་ལ་དེ་ལྟ་བུའི་ལན་ཆགས་ཀྱི་བུ་རྒྱུད་ཡོད་ན་སྐྱེ་བོ་གཞན་ལ་ལྟ་ཡང་ཅི་སྨོས། དེས་ན་ད་ལྟ་རང་རེ་ཕ་མ་དང་བུ་རྒྱུད་དུ་འབྲེལ། བརྩེ་གདུང་དང་འདུན་པ་བསམ་གྱིས་མི་ཁྱབ་པ་བྱེད། དེ་ལ་སྡུག་བསྔལ་དང་མི་འདོད་པ་བྱུང་ན་རང་ལ་བྱུང་བ་ལས་ཀྱང་ཐུ་བའི་མྱ་ངན་འབྱུང་བ་རྣམས་ཀྱང༌། སྔོན་གཅིག་གིས་གཅིག་ལ་གནོད་པ་བསྐྱལ་བའི་ལན་ཆགས་འཁོར་བ་ཤ་སྟག་ཡིན། ད་ལྟར་རང་གི་དགྲ་རུ་གྱུར་པ་འདི་རྣམས་ཀྱང་ཚེ་རབས་སྔ་མ་རྣམས་སུ་ཕ་མ་མ་བྱས་པ་ནི་སུ་ཡང་མེད། ད་ལྟ་ཡང་དགྲ་ལ་དགྲར་བཟུང་ཡང་དེས་རང་ལ་གནོད་པའི་ངེས་པའང་མེད་དེ། རང་གིས་དགྲར་བཟུང་ཡང་དེས་ཚུར་ལ་དགྲར་མི་འཛིན་པ་དང༌། དགྲར་འཛིན་ཀྱང་གནོད་པ་སྐྱེལ་མི་ནུས་པ་ཡང་ཡོད་ལ། འཕྲལ་དུ་གནོད་པ་བསྐྱལ་ཡང་དེའི་རྒྱུས་རང་གི་ཚེ་འདིའི་སྙན་གྲགས་འཕེལ་བ་དང༌། དམ་པའི་ཆོས་དང་མཇལ་བ་སོགས་མཐར་ཐུག་གི་ཕན་བདེར་འགྱུར་བ་ཡང་ཡོད། རང་གི་ཐབས་ཀྱིས་དེའི་ཡིད་དང་བསྟུན་ནས་འཇམ་པོའི་ཚིག་གིས་ཤད་སྤྱངས་ཏེ་མཐུན་པར་བྱས་ན། གཉེན་དུ་འགྱུར་བ་ལ་ཡང་ཚེགས་མེད། དེ་བཞིན་དུ་ད་ལྟ་གཉེན་དུ་བཟུང་བ་རྣམས་ཀྱང་བུ་ཚས་ཕ་མ་བསླུས་པ་དང་གསོད་པ་སོགས་བྱེད་པ་ཡང་ཡོད་ཅིང༌། རང་དང་མི་མཐུན་པའི་འགལ་ཟླ་རྣམས་དང་བསྡོངས་ནས། དེའི་ཕྱོགས་བཟུང་སྟེ་ནོར་འཕྲོག་རྩོད་པ་འགྱེད་པ་སོགས་དུ་མ་ཡོད་པ་དང༌། གལ་ཏེ་མཐུན་པ་ལྟར་ཡོད་ན་ནི། དེ་ལ་སྡུག་བསྔལ་དང་མི་འདོད་པ་སོགས་བྱུང་ན་རང་ལ་བྱུང་བ་ལས་ཀྱང་ཐུ་བའི་སྡུག་སྔལ་མྱོང་བ་དང༌། གཉེན་དང་བུ་ཚ་ལ་སོགས་པ་དེ་དག་གི་ཆེད་དུ་སྡིག་རླབས་པོ་ཆེ་བསགས་ནས་ཕྱི་མ་དམྱལ་བར་འཕེན་པ་དང༌། རང་གི་ཆོས་ཡང་དག་པ་ཞིག་བསྒྲུབ་པར་འདོད་ཀྱང་དེ་དག་གིས་བཤོལ་འདེབས་པ་དང༌། ཕ་མ་དང་བུ་བརྒྱུད་སོགས་བློས་མ་ཐོང་བས་ཆོས་ཕྱི་བཤོལ་དུ་ལུས་ནས་བསྒྲུབ་ལོང་མི་འབྱུང་བ་སོགས་དགྲ་ལས་ཀྱང་ཐུ་བའི་གནོད་པ་སྐྱེལ་བ་ཡིན། དེ་བཞིན་དུ་སྐྱེ་བ་ཕྱི་མ་ཕན་ཆད་ལ་ཡང་ད་ལྟ་རང་གིས་དགྲར་འཛིན་པ་འདི་དག་རང་གི་བུ་རྒྱུད་དུ་སྐྱེ་བ་དང༌། གཉེན་རྣམས་དགྲར་སྐྱེ་བ་སོགས་ངེས་པ་མེད། དེས་ན་དགྲ་གཉེན་གྱི་སྣང་བ་སྐད་ཅིག་མ་འདི་ལ་བདེན་པར་བཟུང་ནས་ཆགས་སྡང་གིས་ལས་ངན་བསགས། རང་ཉིད་ངན་སོང་གི་གཏིང་རྡོ་བྱེད་པ་ཞིག་བྱས་པ་ལ་དགོས་པ་ཅི་ཡོད། དེས་ན་རང་གིས་མཐའ་ཡས་པའི་སེམས་ཅན་ཐམས་ཅད་ལ་ཕ་མ་དང་བུ་ཚའི་འདུ་ཤེས་ཉེ་བར་བཞག་སྟེ། སྔོན་གྱི་དམ་པ་གོང་མའི་རྣམ་ཐར་བཞིན་དགྲ་གཉེན་མཉམ་པ་ཉིད་དུ་བལྟ་བར་བྱའོ་སྙམ་དུ་བསམ་ཞིང༌། དང་པོ་རང་གི་ཡིད་ལ་ཤིན་ཏུ་མི་དགའ་ཞིང་ཁོང་ཁྲོ་དང་ཞེ་སྡང་སྐྱེ་བའི་ཡུལ་རྣམས་ལ་ཐབས་དུ་མའི་སྒོ་ནས་ཁོང་ཁྲོ་དང་ཞེ་སྡང་མི་སྐྱེ་བའི་ཚུལ་ལ་བློ་སྦྱངས་ནས། རང་བཞིན་གྱི་མི་ཕན་གནོད་གང་ཡང་མེད་པའི་བར་མ་རྣམས་དང་སྙོམས་པར་བྱ། དེ་ནས་བར་མ་རྣམས་ཀྱང་ཚེ་རབས་ཐོག་མ་མེད་པའི་དུས་ནས་རང་གི་ཕ་མ་བྱས་པ་ལ་གྲངས་ཀྱིས་མི་ཆོད་པ་སོགས་ལ་བསམས་ནས། ད་ལྟ་སྐྱེ་བ་འདིའི་ཕ་མ་དངོས་དང་འདྲ་བར་བརྩེ་གདུང་གི་བློ་མ་སྐྱེས་བར་དུ་བློ་སྦྱང་ཞིང་བསྒོམ། མཐར་དགྲ་གཉེན་བར་མ་གསུམ་གང་རུང་དུ་སྣང་བའི་སེམས་ཅན་ཐམས་ཅད་རང་གི་ཚེ་འདིའི་ཕ་མ་དང་ཁྱད་མེད་དུ་སྙིང་རྗེའི་བློ་མ་སྐྱེས་བར་དུ་བསྒོམ། དེ་ལྟར་མ་བྱུང་ན་རང་བཞིན་དུ་དགྲ་གཉེན་གང་ལ་ཡང་སྙིང་རྗེ་དང་ཞེ་སྡང་སོགས་མི་མི་སྐྱེ་བར་སྙོམས་པ་ཙམ་བྱུང་ཡང༌། དེ་ནི་ཕན་མེད་གནོད་མེད་གཏི་མུག་བཏང་སྙོམས་པ་ཞེས་བྱ་སྟེ་བཏང་སྙོམས་ཚད་མེད་པའི་གོ་མི་ཆོད། དེས་ན་བཏང་སྙོམས་ཚད་མེད་པ་དྲང་སྲོང་གི་མགྲོན་འགྱེད་པ་ལྟ་བུ་ཞིས་བྱ་བ། དཔེར་ན་དྲང་སྲོང་རྣམས་མགྲོན་ནམ་སྟོན་མོ་འགྱེད་པའི་ཚེ་མཐོ་དམན་དྲག་ཞན་བཟང་ངན་རབ་འབྲིང་ཐམས་ཅད་ལ་ཁྱད་མེད་པར་འགྱེད་པ་དང་མཚུངས་པར། ནམ་མཁས་གར་ཁྱབ་ཀྱི་སེམས་ཅན་ཐམས་ཅད་སྙིང་རྗེ་ཆེན་པོའི་ཡུལ་དུ་མཉམ་ཞིང་སྙོམས་པ་ཞིག་དགོས་པ་ཡིན་པས། དེ་ལྟར་མ་བྱུང་གི་བར་དུ་བློ་སྦྱང༌། དེ་ནས་བྱམས་པ་བསྒོམ་པ་ནི། དེ་ལྟར་བཏང་སྙོམས་ཚད་མེད་པར་བསྒོམས་པས་ཁམས་གསུམ་གྱི་སེམས་ཅན་ཐམས་ཅད་བྱམས་པ་ཆེན་པོའི་ཡུལ་དུ་སྙོམས་པར་བྱས་པ་དེ་དག་ཐམས་ཅད་ལ་དམིགས་ནས། དཔེར་ན་བུ་ཚ་ཆུང་ངུ་ཕ་མས་སྐྱོང་བ་ན། བུ་དེས་ཚུར་ལ་ལོག་སྒྲུབ་བྱས་པ་དང་རང་གི་དཀའ་ཚེགས་ཐམས་ཅད་ཁྱད་དུ་བསད་དེ། བུ་དེ་བདེ་ཐབས་སྐྱིད་ཐབས་འཇམ་ཐབས་ཁོ་ན་ལ་ལུས་ངག་ཡིད་གསུམ་གྱི་སྒོ་ནས་བརྩོན་པ་ལྟར་དུ། སེམས་ཅན་དེ་དག་ཚེ་འདི་དང་ཕྱི་མར་བདེ་བ་དང་ལེགས་པའི་ཐབས་སྣ་ཚོགས་ལ་རང་གི་ལུས་ངག་ཡིད་གསུམ་གྱི་འབད་པ་འདོན། སེམས་ཅན་དེ་དག་ཐམས་ཅད་ཀྱང་རང་བདེ་ན་སྐྱིད་ན་སྙམ་དུ་རང་གི་བདེ་སྐྱིང་ཁོ་ན་དོན་དུ་གཉེར་བ་ལས། མི་བདེ་བ་དང་སྡུག་བསྔལ་འདོད་པ་ནི་སུ་ཡང་མེད། འོན་ཀྱང་བདེ་བའི་རྒྱུ་དགེ་བ་སྒྲུབ་མི་ཤེས་པར། མི་དགེ་བ་བཅུ་ལ་ལོངས་སྤྱོད་པས་ཞེ་འདོད་དང་ལག་ལེན་ཕྱིན་ཅི་ལོག་ཏུ་གྱུར་ནས་འདོད་པ་བདེ་བ་འདོད་ཀྱང་འོང་བ་སྡུག་བསྔལ་ཁོ་ན་འོང་བའི་སེམས་ཅན་འདི་ཐམས་ཅད། རང་རང་སོ་སོའི་འདོད་པ་ལྟར་བདེ་བ་དང་སྐྱིད་པ་ཁོ་ན་བྱུང་ན་ཅིམ་རུང་སྙམ་དུ་ཡང་དང་ཡང་དུ་བསྒོམ་ཞིང༌། མཐར་རང་ལ་བདེ་བ་འདོད་པ་ཅི་ལྟ་བར་སེམས་ཅན་ཐམས་ཅད་ལ་ཡང་བདེ་བ་ཁོ་ན་འདོད་པ་རང་དང་ཁྱད་མེད་དུ་མ་བྱུང་གི་བར་དུ་བསྒོམ། དེ་བཞིན་དུ་མདོ་སྡེ་དག་ལས། བྱམས་པའི་ལུས་ཀྱི་ལས་དང༌། བྱམས་པའི་ངག་གི་ལས་དང༌། བྱམས་པའི་ཡིད་ཀྱི་ལས་ཞེས་གསུངས་པ་ལྟར། ཁ་ཡིས་ཚིག་བཤད་ཀྱང༌། ལག་གིས་བྱ་བ་བྱེད་ཀྱང༌། སེམས་ཅན་གཞན་ལ་གནོད་པ་མེད་པར་དྲངས་ཤིང་བྱམས་པའི་ཚུལ་ཁོ་ན་བྱ། སྤྱོད་འཇུག་ལས། མིག་གིས་སེམས་ཅན་ལྟ་ན་ཡང༌། །དྲང་ཞིང་བྱམས་པའི་ཚུལ་གྱིས་བལྟ། །ཞེས་གསུངས་པ་ལྟར་ཐ་ན་མིག་གིས་སེམས་ཅན་གཞན་ལ་ལྟ་ན་ཡང༌། འཛུམ་ཞིང་ཡིད་དུ་འོང་བའི་ཚུལ་གྱིས་ལྟ་བ་ལས། སྡང་མིག་སོགས་ཁྲོ་བའི་ཚུལ་གྱིས་མི་བལྟ་སྟེ། སྔོན་མི་དཔོན་བཙན་པོ་གཞན་ལ་མིག་ལོག་ཁོ་ན་ལྟ་བ་ཞིག་ཡོད་པ། ཕྱིས་དུད་གཅིག་གི་མ་སྒྱེད་འོག་ཏུ་ལྷག་མ་ཟ་བའི་ཡི་དགས་སུ་སྐྱེས་པ་དང༌། འཕགས་པའི་གང་ཟག་ཁྱད་པར་ཅན་ལ་མིག་ལོག་བལྟས་པས། དམྱལ་བར་སྐྱེས་པར་གསུངས་པ་སོགས་ཡོད་པས། ལུས་ཀྱི་སྤྱོད་ལམ་ཐམས་ཅད་ཀྱང་འཇམ་ཞིང་ཡིད་དུ་འོང་བའི་སྒོ་ནས་གཞན་ལ་མི་གནོད་ཅིང་ཕན་གདགས་པ་ལྷུར་ལེན། ངག་གིས་ཚིག་གཅིག་སྨྲ་ཡང༌། དེ་གཞན་ལ་ཁྱད་གསོད་སུན་འབྱིན་ཟུར་ཟ་སོགས་མི་བྱ་བར། བདེན་པ་དང་སྙན་པར་སྨྲ། ཡིད་ཀྱི་སྒོ་ནས་ཀྱང་གཞན་ལ་ཕན་པར་བྱས་ན། དེའི་བཟང་ལན་འོང་དུ་རེ་བ་དང༌། སྤྱོད་ལམ་དང་ངག་འཇམ་སྨྲ་བ་སོགས་ཀྱིས། གཞན་གྱི་རང་ལ་བྱང་ཆུབ་སེམས་དཔར་མཐོང་ཐབས་ཀྱི་ཚུལ་འཆོས་བྱེད་པ་སོགས་མ་ཡིན་པར། སྙིང་ཐག་པ་ནས་གཞན་ལ་ཕན་པར་འདོད་པ་དང༌། བདེ་བ་འདོད་པ་ཁོ་ན་བྱ། བདག་སྐྱེ་བ་ནས་སྐྱེ་བ། ཚེ་རབས་ནས་ཚེ་རབས་ཐམས་ཅད་དུ་སེམས་ཅན་གཞན་གྱི་ཐ་ན་བ་སྤུའི་ཁུང་བུ་གཅིག་ཙམ་ལ་གནོད་པ་བྱེད་པ་མ་གྱུར་ཅིག །ཕན་འདོགས་པར་གྱུར་ཅིག་སྙམ་དུ་ཡང་ནས་ཡང་དུ་སྨོན་ལམ་གདབ། ཁྱད་པར་རང་ལ་བསྟེན་པའི་ངུད་འགྲོ་དང་འཁོར་གཡོག་ཐ་ན་སྒོ་ཁྱི་ཡན་ཆད་ལ་བརྡུང་རྡེག་དང་བཀོལ་སྤྱོད་ཀྱི་ཧ་ཅང་མནར་བ་སོགས་མི་བྱ་བར། དུས་དང་རྣམ་པ་ཐམས་ཅད་དུ་ལུས་ངག་ཡིད་གསུམ་གྱི་སྒོ་ནས་བྱམས་པར་བྱ། ད་ལྟ་བྲན་ཁོལ་དང་སྒོ་ཁྱི་སོགས་སུ་སྐྱེས་ནས་ཐམས་ཅད་ཀྱིས་བརྙས་བཅོས་དང་སྡང་བ་སོགས་བྱེད་པ་འདི་རྣམས་ཀྱང་སྔོན་དབང་ཡོད་རེར་སྐྱེས་སྐབས་གཞན་ལ་ཁྱད་གསོད་དང༌། བརྙས་བཅོས་སོགས་བྱས་པའི་ལས་འབྲས་སྨིན་པ་དང་ལན་ཆགས་འཁོར་བ་ཡིན། ད་ལྟ་རང་ལ་ཐོབ་ཐད་དང་ལོངས་སྤྱོད་ཡོད་པ་རྒྱུ་མཚན་དུ་བྱས་ནས་གཞན་ལ་བསྙས་པར་བྱས་ན། སྐྱེ་བ་ཕྱི་མ་ལ་དེའི་ལན་ཆགས་འཁོར་ནས་རང་ཡང་གཞན་གྱི་བྲན་ཁོལ་སོགས་བྱེད་པར་འགྱུར་བ་ཡིན་པས་རང་ལས་དམན་པ་ལ་ལྷག་པར་ཡང་བྱམས་པར་བྱ། ཁྱད་པར་རང་གི་ཕ་མ་དང་གཞན་ཡུན་རིང་གི་ནད་པ་སོགས་ལ་སྒོ་གསུམ་གྱིས་ཕན་པར་བྱས་ཚད་ཕན་ཡོན་བསམ་གྱིས་མི་ཁྱབ་སྟེ། ཇོ་བོ་རྗེ་ལྷ་གཅིག་གི་ཞལ་ནས། ཐག་རིང་གི་མགྲོན་པོ། ཡུན་རིང་གི་ནད་པ། ཕ་མ་སྒས་འཁོགས་སོགས་ལ་བྱམས་པར་བྱས་ན་སྟོང་ཉིད་སྙིང་རྗེའི་སྙིང་པོ་ཅན་བསྒོམ་པ་དང་འདྲ་བར་གསུངས། ཁྱད་པར་ཕ་མ་ནི་བུ་ལ་ལྷག་པར་བརྩེ་ཞིང་དྲིན་ཆེ་བས་རྒས་པའི་དུས་ཕ་མའི་ཞེ་གཅོད་པ་ནི་སྡིག་པ་ལྷག་པར་དུ་ལྕི་ཞིང༌། བཅོམ་ལྡན་འདས་ཀྱིས་ཀྱང་ཡུམ་གྱི་དྲིན་ལན་བསབ་ཕྱིར་སུམ་ཅུ་རྩ་གསུམ་གྱི་ལྷ་ཡུལ་དུ་བྱོན་ནས་ཆོས་གསུངས། བུས་ཕྲག་པ་གཡས་གཡོན་གཉིས་སུ་ཕ་མ་གཉིས་ཁུར་ཏེ་ས་ཆེན་པོ་ལ་བསྐོར་བ་བྱེད་པ་ཙམ་གྱི་ཞབས་ཏོག་བསྒྲུབས་ཀྱང་ཕ་མའི་དྲིན་ལན་མི་འཁོར་ཞིང་ཕ་མ་ཆོས་ལ་བཙུད་ན་དྲིན་ལན་འཁོར་བར་གསུངས་པས། དུས་རྟག་ཏུ་ལུས་དང་ངག་དང་ཡིད་ཀྱི་སྒོ་ནས་ཕ་མའི་ཞབས་ཏོག་བསྒྲུབ། བློ་ཆོས་ལ་འགྱུར་བའི་ཐབས་ལ་འབད། གཞན་ཡང་ཨོ་རྒྱན་ཆེན་པོས། རྒས་པ་ཡི་མུག་མ་འཇུག་བཀུར་སྟིས་སྐྱོངས། །ཞེས་གསུངས་པ་ལྟར། རང་ལས་རྒན་པ་ཐམས་ཅད་ལ་ལུས་ངག་གི་བྱམས་པ་བྱེད་ཅིད་ཡིད་ལ་ཅི་འཐད་ཀྱིས་སྐྱོངས། ལར་དེང་སང་རང་རེ་རྣམས་ནས་འཁོར་བའི་འདུག་ཆུས་སྒྲུབ་པ་ལ་སེམས་ཅན་ལ་གནོད་མི་བྱེད་པའི་ཐབས་མི་འདུག་ཟེར་ཀྱང་ཐབས་ཡོང་དེ། སྔོན་ལི་ཡུལ་དུ་དགེ་ཚུལ་གཉིས་ཀྱིས་འཕགས་པ་འཇམ་དཔལ་བསྒྲུབས་པས། འཇམ་དཔལ་གྱི་ཞལ་མཇལ་ཏེ། ང་དང་ཁྱེད་གཉིས་ལས་འབྲེལ་མེད། ཁྱེད་གཉིས་ཀྱི་ཚེ་རབས་ཀྱི་ལྷ་སྐལ་འཕགས་པ་སྤྱན་རས་གཟིགས་ཡིན། སྤྱན་རས་གཟིགས་དེ་ད་ལྟ་བོད་ན་རྒྱལ་པོ་བྱེད་ཅིང་བཞུགས་ཡོད་པས་དེར་སོང་ཞིག་གསུངས། ཁོང་གཉིས་བོད་དུ་འོང་བས་ལྷ་སའི་ལྕགས་རིའི་རྒྱབ་ན། མི་མང་པོ་བསད་པ་དང་བཙོན་དུ་བཟུང་བ་མཐོང་ནས་འདི་རྣམས་ཅི་ཡིན་དྲིས་པས། རྒྱལ་པོས་ཆད་པ་བཅད་པ་ཡིན་ཟེར། རྒྱལ་པོ་དེ་སྤྱན་རས་གཟིགས་མིན་པར་འདུག །ངེད་གཉིས་ལ་ཡང་ཆད་པ་གཅོད་ལས་ཆེ་བས་བྲོས་པ་དྲག་སྙམ། ཁོང་གཉིས་བྲོས་འོང་བ་རྒྱལ་པོས་མཁྱེན་ནས་འབོད་མི་བཏང་ནས་མདུན་དུ་བོས། ཁྱེད་གཉིས་འཇིགས་མི་དགོས། བོད་དམུ་རྒོད་གདུལ་དཀའ་བས་ངས་ཆད་པས་བཅད་པའི་མི་བསད་པ་དང་གཏུབ་པ་སོགས་སྤྲུལ་པ་བྱས་པ་ཡིན་གྱི། དངོས་སུ་ང་རང་གིས་སེམས་ཅན་གཅིག་གི་བ་སྤུའི་ཁུང་བུ་ཙམ་ལ་ཡང་གནོད་པ་བསྐྱལ་བ་མེད་གསུངས། ཁོང་བོད་ཁ་བ་ཅན་གྱི་རྒྱལ་སྲིད་སྐྱོང་ཞིང་ཕྱོགས་ཀྱི་རྒྱལ་པོ་སྡེ་བཞི་མངའ་འོག་ཏུ་བསྡུས། མཐའ་ཡི་དམག་དཔུང་ཐམས་ཅད་བཏུལ་ཏེ་ཕྱོགས་ཀྱི་སོ་ཁ་བསྲུངས། དགྲ་འདུལ་གཉེན་སྐྱོང་གི་མཛད་པ་རྒྱ་ཆེན་པོ་དེ་ལྟ་བུ་མཛད་དགོས་ཀྱང་སེམས་ཅན་གཅིག་གི་བ་སྤུའི་ཁུང་བུ་ལ་ཡང་གནོད་པ་མ་བསྐྱལ་ན། ད་ལྟ་རང་རེའི་གཞིས་ངན་འབུ་ཚང་ལྟ་བུ་འདི་འཛིན་པ་ལ་སེམས་ཅན་ལ་གནོད་པ་མ་བསྐྱལ་བའི་ཐབས་མེད་པ་ག་ལ་ཡིན། སེམས་ཅན་ལ་གནོད་པ་བསྐྱལ་བས་གནོད་ལན་རང་ལ་འཁོར་ནས་ཚེ་འདི་དང་ཕྱི་མར་སྡུག་བསྔལ་མུ་མཐའ་མེད་པ་ལ་སྤྱོད་པའི་རྒྱུ་བྱེད་པ་ལས། ཚེ་འདི་ཙམ་དུ་ཡང་ཕན་པ་མི་འགྲུབ་སྟེ། མི་བསད་པ་ལ་སྟོང་དང༌། རྐུ་བྱས་པ་ལ་འཇལ་སྤྲོད་པ་སོགས་རང་གི་ནོར་དང་ལོངས་སྤྱོད་ཆུད་གཟན་པ་མ་གཏོགས། དེ་དག་ལ་བརྟེན་ནས་ལོངས་སྤྱོད་འགྲུབ་པ་ནི་སུ་ཡང་མི་འདུག་པའི་ཕྱིར་རོ། །དེས་ན་བྱམས་པ་ཚད་མེད་པ་བྱ་མས་བྱེའུ་གསོ་བ་ལྟ་བུ་ཞེས་བྱ་སྟེ། བྱ་མས་བྱེའུ་གསོ་བའི་ཚེ། དང་པོ་ཚང་འཇམ་ཞིང་བདེ་བར་བཅས། དེ་ནས་ཀྱང་གཤོག་པས་བཀབ། དྲོད་ལ་བཅར། སྤྱོད་ལམ་ཐམས་ཅད་འཇམ་པོའི་སྒོ་ནས་བྱེའུ་དེ་འཕུར་མ་སོང་གི་བར་དུ་སྐྱོང་བ་དང་འདྲ་བར། ཁམས་གསུམ་གྱི་སེམས་ཅན་ཐམས་ཅད་ལ་ལུས་ངག་ཡིད་གསུམ་གྱི་སྒོ་ནས་བྱམས་པར་བྱ་བ་ལ་བསླབ་པར་བྱའོ། །དེ་ནས་སྙིང་རྗེ་བསྒོམ་པ་ནི། སྡུག་བསྔལ་དྲག་པོས་མནར་བའི་སེམས་ཅན་ཞིག་ལ་དམིགས་ནས་དེ་སྡུག་བསྔལ་གྱི་གནས་དང་བྲལ་བར་འདོད་པ་ཡིན། གང་ཞིག་ནག་ཅན་བཙོན་དོང་དུ་བཅུག་པ་དེ་ཉིད་མཐར་གསོད་དུ་ཉེ་བའམ། ཤན་པའི་མདུན་སར་དུད་འགྲོ་འཆི་ཁ་མ་ལྟ་བུའི་སེམས་ཅན་སྡུག་བསྔལ་དྲག་པོས་གདུང་བ་ཞིག་བློ་ཡུལ་དུ་བསམས་ལ། དེ་ལ་བརྩེ་བའི་ཡུལ་མ་དང་བུའི་འདུ་ཤེས་བསྐྱེད། ཅེས་གསུངས་པས། དཔེར་ན་ནག་ཅན་གྱི་བཙོན་པ་ཞིག་རྒྱལ་པོས་གསོད་སར་ཁྲིད་པའམ། བཤའ་ལུག་ཤན་པས་བཟུང་སྟེ་བཀྱིག་བཞིན་པ་སོགས་ལ་བལྟས་ནས། སེམས་ཅན་གཞན་དེ་དང་དེ་ཡིན་སྙམ་པའི་བློ་དེ་བོར་ནས། དེ་ང་རང་ཡིན་ན་ཇི་ལྟར་བྱེད་སྙམ་དུ་ཕ་རོལ་སྡུག་བསྔལ་མྱོང་བའི་སེམས་ཅན་དེ་ལ་རང་ཉིད་ཡིན་པའི་བློ་བཞག །ད་ཅི་བྱེད་བྲོས་ས་དང་གབས། སྐྱབས་དང་སྐྱོབ་པ་ནི་མེད། འབྲོས་ནི་མི་ནུས། འཕུར་ནི་མི་ཤེས། ཤེད་དང་དཔུང་གིས་རྒོལ་ནི་མི་ཐུབ། ད་ལྟ་སྐད་ཅིག་མ་འདིའི་བར་ལ་ཚེ་འདིའི་སྣང་བ་ཐམས་ཅད་དང་འབྲལ། ཐ་ན་གཅེས་པར་བསྐྱངས་པའི་ལུས་ཀྱང་ཤུལ་དུ་བཞག་ནས། ཚེ་ཕྱི་མའི་ལམ་པོ་ཆེར་འགྲོ་དགོས་པ་འདི་ཡ་རེང་སྙམ་པ་ལ་སོགས་དེ་དག་གི་སྡུག་བསྔལ་རང་ཐོག་ཏུ་བླངས་ནས་བློ་སྦྱང༌། ཡང་ན་བཤའ་ལུག་གསོད་སར་ཁྲིད་པ་ལྟ་བུ་ལ་བལྟས་ནས། འདི་ངའི་ཨ་མ་རྒན་མོ་དེ་ཡིན་ན་ཇི་ལྟར་བྱེད་སྙམ་དུ་དེ་ལ་ལུག་ཡིན་པའི་བློ་དེ་བོར་ནས། སྙིང་ཐག་པ་ནས་རང་གི་མ་རྒན་དེ་ཡིན་པར་བསྒོམ། ངའི་མ་རྒན་མོ་དེ་ཉེས་པ་ཅུང་ཟད་ཀྱང་མེད་པར་གཞན་གྱིས་འདི་ལྟར་གསོད་ན་ད་ཅི་བྱེད། ངའི་མ་རྒན་ལ་སྡུག་བསྔལ་ཅི་ལྟ་བུ་ཞིག་ཡོད་སྙམ་དུ་སྙིང་ཐག་པ་ནས་རང་རྒྱུད་ལ་བླང༌། དེར་མ་རྒན་མོ་དེ་འཕྲལ་དུ་ཤན་པས་གསོད་པའི་སྡུག་བསྔལ་ལས་ཐར་འདོད་སྙིང་བརྩེ་དུང་དུང་པ་སྐྱེས་ཙ་ན་འདི་སྙམ་དུ། ད་ལྟ་སྡུག་བསྔལ་མྱོང་བ་འདི་རང་གི་ད་ལྟའི་ཕ་མ་མིན་ཀྱང༌། སྐྱེ་བ་ནས་ཚེ་རབས་ཀྱི་ཕ་མ་ནི་ངེས་པར་ཡིན། ཕ་མར་གྱུར་ནས་ད་ལྟའི་ཕ་མ་བཞིན་དུ་དྲིན་ཆེན་པོས་བསྐྱངས་པ་ཤ་སྟག་ཡིན་པས་ད་ལྟའི་ཕ་མ་དང་ཁྱད་མི་འདུག །འདི་ལྟ་བུའི་སྡུག་བསྔལ་དྲག་པོས་མནར་བའི་ཕ་མ་འདི་སྙིང་རེ་རྗེ། འདི་ད་ལྟ་ཉིད་དུ་མྱུར་བ་ཉིད་དུ་སྐད་ཅིག་ཉིད་དུ་སྡུག་བསྔལ་འདི་ལས་ཐར་ན་ཅི་མ་རུང་སྙམ་དུ་སྙིང་རྗེ་དྲག་པོ་ཤས་མི་བཟོད་པ་མཆིམ་ཐོན་ཐོན་དུ་བསྒོམ། དེར་སྙིད་རྗེ་སྐྱེ་བར་འདུག་ན། སྡུག་བསྔལ་འདི་ལྟ་བུ་མྱོང་བ་ནི། སྔོན་མི་དགེ་བ་བྱས་པའི་ལས་འབྲས་ཡིན། ད་ལྟ་མི་དགེ་བའི་ལས་ལ་སྤྱོད་པ་རྣམས་ཀྱང་ཕྱི་ནས་འདི་ལྟ་བུའི་སྡུག་བསྔལ་མྱོང་བར་ངེས་པས་སྙིང་རེ་རྗེ་སྙམ་དུ། སྲོག་གཅོད་བྱེད་པ་སོགས་སྡུག་བསྔལ་གྱི་རྒྱུ་བསྒྲུབ་པ་རྣམས་ལ་དམིགས་ནས་སྙིང་རྗེ་བསྒོམ། དེ་ནས་དམྱལ་བ་དང་ཡི་དགས་སོགས་སུ་སྐྱེས་པའི་སེམས་ཅན་རྣམས་ཀྱི་སྡུག་བསྔལ་ལ་དམིགས་ནས། དེ་དག་རང་ཡིན་པ་དང༌། ཕ་མ་ཡིན་པ་སོགས་ཀྱི་བློ་བཞག་སྟེ། སྙིང་རྗེ་བསྒོམ་པ་ལ་འབད། མཐར་ཁམས་གསུམ་གྱི་སེམས་ཅན་འདི་ཐམས་ཅད། ནམ་མཁས་གར་ཁྱབ་སེམས་ཅན་གྱིས་ཁྱབ་ཅིང༌། སེམས་ཅན་གྱིས་གར་ཁྱབ་ལས་ངན་དང་སྡུག་བསྔལ་གྱིས་ཁྱབ་པས། ལས་ངན་དང་སྡུག་བསྔལ་ཁོ་ན་ལ་སྤྱོད་པའི་སེམས་ཅན་འདི་རྣམས་སྙིང་རེ་རྗེ། འདི་ཐམས་ཅད་རིགས་དྲུག་སོ་སོའི་ལས་སྣང་སྡུག་བསྔལ་བག་ཆགས་ཐམས་ཅད་དང་བྲལ་ནས། གཏན་གྱི་བདེ་བརྫོགས་བའི་སངས་རྒྱས་ཀྱི་གོ་འཕང་ཐོབ་ན་ཅི་མ་རུང་སྙམ་དུ་སྙིང་ཐག་པ་ནས་བསྒོམ། དེ་ལྟར་སྙིང་རྗེ་བསྒོམ་པ་དེ་ཡང་དང་པོའི་གནས་སྐབས་སུ་སྡུག་བསྔལ་གྱིས་ཉམ་ཐག་པའི་སེམས་ཅན་གང་རུང་རེ་རེ་དམིགས་ཡུལ་དུ་བྱས་ནས་དེ་ཁོ་ན་ལ་བསྒོམ། དེ་ནས་རིམ་པ་བཞིན་དུ་བློ་སྦྱང་སྟེ། མཐར་སེམས་ཅན་ཐམས་ཅད་ལ་སྤྱི་ཁྱབ་ཏུ་བསྒོམ་པ་སོགས་མ་བྱས་ན། སྙིང་རྗེ་བསྒོམ་པ་དེ་ཡང་སྤྱི་འབྱམས་གོ་ཡུལ་ལྟ་བུར་ཤོར་ནས་ཅི་བཞིན་པ་མི་འོང༌། ཁྱད་པར་རང་ལ་བསྟེན་པའི་ཕྱུགས་ལུག་དང་ཁྱེར་རྟ་སོགས་ཀྱི་སྡུག་བསྔལ་དང་དཀའ་ལས་ལ་བལྟས་ནས་སྙིང་རྗེ་བསྒོམ། དེ་ཡང་ད་ལྟ་རང་རེ་རྣམས་ནས་རང་གི་སྒོ་ཕྱུགས་ཀྱི་དུད་འགྲོ་རྣམས་ལ་སྣ་འབིགས་པ་དང༌། བྱ་གཅོད་པ། སྤུ་བཏོག་པ། གསོན་ཁྲག་འབྱིན་པ་སོགས་དམྱལ་བ་དང་འདྲ་བའི་སྡུག་བསྔལ་དུ་མ་གཏད་ནས། དེ་དག་ལ་སྡུག་བསྔལ་ཡོད་སྙམ་པའི་སྣང་བ་ཙམ་ཡང་མི་བྱེད་པར་འདུག་པ་འདི། ལེགས་པར་བརྟགས་ན་སྙིང་རྗེ་མ་བསྒོམས་པའི་སྐྱོན་ཡིན། ལེགས་པར་བརྟགས་ན་ད་ལྟ་རང་གི་སྐྲ་ཉག་མ་གཅིག་འཐེན་ནས་བཏོག་ན་ཨ་ཚ་ཚ་ཟེར་ཞིང་བཟོད་མི་ནུས་པ་ལྟ་བུའི་ཟུག་རྡུ་ཡོད། དེ་བཞིན་དུ་གནག་ཕྱུགས་རྣམས་ལུས་ཀྱི་རྩིད་པ་ཅི་ཡོད་ཐམས་ཅད་གཅུས་ཕུར་བརྒྱབ་ནས་ཤེད་ཀྱིས་འཐེན། ཤུལ་དམར་རྗེན་དུ་ཕུད། སྤུ་ཉག་མ་རེ་རེའི་ཤུལ་ནས་ཁྲག་ཐིགས་པ་རེ་འབབས། ན་ཚ་དང་སྡུག་བསྔལ་མ་བཟོད་པར་འཁུན་བུ་བྱེད་ཀྱང་དེ་ལ་སྡུག་བསྔལ་ཡོད་སྙམ་པ་མི་བྱེད་པར། རང་གི་ལག་ངོར་ཆུ་བུར་དུ་སོང་བ་ལ་མི་བཟོད་བསྐྱེ། དེ་བཞིན་དུ་རྟ་ཁལ་སོགས་ཞོན་ནས་འགྲོ་བའི་ཚེ་ཡང་རང་གི་འཕོང་ན་ནས་སྒ་ཐོག་ཏུ་སྡོད་མི་ནུས་པར་བཟུར་ཏེ་སྡོད་དགོས་སྐབས་ཀྱང༌། རྟ་ཁལ་དེ་ལ་ནི་དཀའ་ལས་སམ་སྡུག་བསྔལ་ཅུང་ཟད་ཀྱང་ཡོད་སྙམ་པ་མི་བྱེད། ཅིས་ཀྱང་འགྲོ་མི་ནུས་པར་ཧུ་ཐུག་གོམ་རྡུགས་པའི་སྐབས། ད་རུང་ཡང་འདིས་ངན་གཤིས་བྱས་ནས་མི་འགྲོ་བ་ཡིན་སྙམ་སྟེ། ཞེ་སྡང་ལངས་ནས་རྡེག་བཙོག་བྱེད་པ་ལས་དེ་ལ་ཤ་ཚ་སྐད་ཅིག་ཀྱང་མི་སྐྱེ། ཁྱད་པར་བཤའ་ལུག་སོགས་གསོད་ཕའི་སྐབས། དང་པོ་མང་པོའི་ཁྱུ་ནས་བཟུང་བའི་ཚེ། དེ་ལ་འཇིགས་སྐྲག་གི་སྣང་བ་བསམ་གྱིས་མི་ཁྱབ་པ་ཡོད་པས། དང་པོ་གང་དུ་བཟུང་ས་དེར་ཤ་ལ་ཁྲག་ཚོམ་འབྱུང༌། དེ་རྗེས་ལུས་གནམ་ས་བསྒྱུར་ཡན་ལག་འབྲེང་བས་བཀྱིག །མཆུ་ཐ་གུས་ར་ཀྲིས། དབུགས་ཕྱི་ནང་གི་རྒྱུ་འགྲུལ་བཅད་དེ་གནད་གཅོད་ཀྱི་སྡུག་བསྔལ་དོས་དྲག་པོ་མྱོང་བའི་སྐབས་སུ་ཡང་ད་དུང་ཅུང་ཟད་འཆི་བ་འགོར་ན་ཤན་པ་ལས་ངན་ཕལ་ཆེར་ཞེ་སྡང་ལངས་ནས་འདི་ལ་འཆི་རྒྱུ་མི་འདུག་ཟེར་ཏེ་བརྡུང་རྡེག་སོགས་བྱེད། ཤི་མ་ཐག་དེའི་པགས་པ་བཤུས་ནང་ལྟོ་ཕྱུང༌། དེ་མ་ཐག་གནག་ཕྱུགས་གཞན་ཞིག་ལ་ཁོང་ཁྲག་བཏོན་ཏེ། དེ་ཡང་ལུས་གོམ་ཚུགས་མི་ཐུབ་པར་འཁྱོར་རོ་རོ་འགྲོ་བ་ཞིག་བྱས། ཤི་ཁྲག་དང་གསོན་ཁྲག་གཉིས་བསྲེས་པས་སྔར་བསད་པ་དེའི་ནང་ལྟོ་གཡོས་ནས་ཟ་ཕོད་པ་འདི་ལས་ཀྱི་སྲིན་པོ་དངོས་སུ་འདུག །ད་ལེགས་པར་བསམ་ན་དུད་འགྲོ་དེ་དག་རྣམས་ཀྱི་སྡུག་བསྔལ་ལ་བལྟས་ནས། དེ་རང་ཡིན་པར་བསྒོམས་ན་ཅི་འདྲ་ཞིག་འདུག །རང་གི་ལག་པས་བཀབ་ནས་དབུགས་བགགས་ཏེ་ཅུང་ཟད་སྡོད་དང༌། དེ་ལ་ན་ཚ་དང་འཇིགས་སྐྲག་ཅི་ལྟ་བུ་ཞིག་འདུག །དེ་ལྟར་ལེགས་པར་བརྟགས་ནས་དེ་ལྟ་བུའི་སྡུག་བསྔལ་དྲག་པོ་ལ་ཁོར་མོར་སྤྱོད་པའི་སེམས་ཅན་དེ་ཐམས་ཅད་སྙིང་རེ་རྗེ། དེ་ཐམས་ཅད་སྡུག་བསྔལ་གྱི་རྣམ་གྲངས་དེ་དག་ལས་སྐྱོབ་པའི་ནུས་པ་བདག་ལ་ཡོད་ན་ཅི་མ་རུང་སྙམ་དུ་ཡང་དང་ཡང་དུ་བསྒོམ། ཁྱད་པར་བྱམས་པ་དང་སྙིང་རྗེའི་མངའ་བདག་བླ་མ་སེར་མོ་བ་རྣམས་ཡིན་དགོས་པ་ལས། བླ་མ་དང་སེར་མོ་བ་རྣམས་ལ་བྱམས་པ་དང་སྙིང་རྗེ་སྤུ་ཙམ་ཡང་མེད་པར་སེམས་ཅན་སྡུག་ལ་གཏད་པ་ཁྱིམ་པ་རྣམས་ལས་ཀྱང་ཐུ་བ་འདི་སངས་རྒྱས་ཀྱི་བསྟན་པ་མཐའ་ལ་ཐུག་སྟེ། ཤ་ཟ་དང་སྲིན་པོ་མཆོད་གནས་སུ་བྱེད་པའི་སྐབས་ལ་བབས་པ་ཡིན། སྔོན་བདག་ཅག་གི་སྟོན་པ་ཤཱ་ཀྱ་ཐུབ་པ་ཡང་འཁོར་ལོས་སྒྱུར་བའི་རྒྱལ་སྲིད་མཆིལ་མའི་ཐལ་བ་བཞིན་དུ་བོར་ཏེ་རབ་ཏུ་བྱུང༌། འཁོར་དགྲ་བཅོམ་པའི་ཚོགས་དང་བཅས་པ་ཐམས་ཅད་ལྷུང་བཟེད་དང་འཁར་གསིལ་བསྣམས་ཏེ་ཞབས་ཐང་དུ་བསོད་སྙོམས་ལ་ཕེབས་པ་ལས། རྟ་ཁལ་དང་དྲེའུ་སོགས་ཡོད་པ་ལྟ་ཅི། བཅོམ་ལྡན་འདས་ཉིད་ལ་ཆི་བས་པ་ཞིག་ཀྱང་ཆིབས་རྒྱུ་མེད་པ་དེ། སེམས་ཅན་སྡུག་ལ་གཏད་པ་སངས་རྒྱས་པའི་ཆོས་ལུགས་མིན་པར་དགོངས་ནས་མ་ཆིབས་པ་ཡིན་གྱི། བཅོམ་ལྡན་འདས་ཐབས་རྡུགས་ནས་རྟ་རྒན་ཞིག་ཆིབས་རྒྱུ་མ་རྙིད་པ་ག་ལ་ཡིན། ད་ལྟ་རང་རེའི་སེར་མོ་བ་རྣམས་གྲོང་ཆོག་སོགས་ལ་འབྱོན་སྐབས་གཡག་རྒན་རེའི་སྣ་ཨ་ལུང་དུ་ཕུག་ནས་དེར་རྔ་མའི་ཐག་པ་རྩུབ་ངེས་པ་རེ་དྲངས། དེའི་རྒྱབ་ཏུ་ཞོན་ནས་བྱག་གཉིས་ཀྱིས་ཤེད་ཕྱུང་སྟེ་ཐག་པ་འཐེན་རེས་ཀྱིས་སྣ་ནང་དུ་དྲུད་པས་གཡག་རྒན་སྣའི་ན་ཚ་མ་བཟོད་པར་སྐོར་ལིང་བྱེད་པ་ན་ཤེད་ཕྱུང་སྟེ་ལྕག་རྒྱུན་གྱིས་བྲབ། དེར་འཕོངས་ལ་ལྕག་གིས་བྲབས་པའི་ན་ཚ་མ་བཟོད་པར་རྒྱུག་ཙན་ཡང་སྣ་ནས་འ་ཐེན། ཡང་སྣའི་ན་ཚ་མ་བཟོད་པར་བསྡད་ཙ་ན་ལྕག་གིས་བྲབ། དེ་གཉིས་རེས་མོས་ཀྱིས་སོང་སོང་བས་ལུས་དལ་དུབ་དང་སྡུག་བསྔལ་དུ་གྱུར། སྤུ་ཉག་མ་རེ་ནས་རྔུལ་ཐིགས་པ་རེ་འབབས། ལྕེ་དོས་ཕྱར་ཙམ་དྲུད་དེ་འགྲོ་མི་ནུས་པར་དབུགས་ཧར་སྒྲ་འདོན་པའི་ཚེ། ད་དུང་ཡང་འདི་ལེགས་པར་མི་འགྲོ་བ་ཅི་ཡིན་ན་སྙམ་ཞེ་སྡང་ལངས་ནས་ལྕག་ཡུ་དབྱུག་པ་དེས་འཕོངས་ལ་བྲབ། དེ་ཡང་ཞེ་སྡང་གིས་ཤེད་ཕྱུང་ཆེས་བས་དབྱུག་བ་དེ་དུམ་བུ་གཉིས་བྱས། ཆག་འཕྲོ་དེ་སྐེད་གསེབ་ཏུ་དྲངས། རྡོ་མདུང་ཞིག་བླངས། སྒ་ཐོག་ནས་ཕྱིར་ལ་འཁོར་ཏེ་གཡག་རྒན་གྱི་ཚང་ར་ལ་བརྡུང་གིན་འགྲོ་བ་དེ་སྙིང་རྗེ་ཅུང་ཟད་ཀྱང་རྒྱུད་ལ་མ་སྐྱེས་པས་ལ་ན། ད་དེ་ཙ་ན་གཡག་རྒན་དེ་ལ་རང་ཡིན་པའི་བློ་ཞིག་བཞག །རང་གི་རྒྱབ་ཏུ་མི་ཐེག་པའི་ཁུར་ཆེན་ཕོ་ཞིག་བསྐུར། སྣ་ཐག་པས་དྲངས། འཕོངས་ལྕག་གིས་བྲབ། རྩིབས་མ་ཡོབ་ཆེན་གྱིས་བཅོམ་པས་མདུན་རྒྱབ་དང་གཡས་གཡོན་ཐམས་ཅད་ན་ཟུག་ཚ་ཟུག་གི་ངང་ལ་སྐད་ཅིག་ཙམ་ཡང་ངལ་གསོ་ལོང་མེད་པར་གྱེན་མཐོན་པོ་ལ་འཛེགས། ཐུར་གཟར་མོ་ལ་བབས། ཆུ་ཆེན་པོ་ལ་འབོག །ཐང་ཆེན་པོ་ལ་བགྲོད། ཟས་ཁམ་གཅིག་ཀྱང་ཟ་ལོང་མེད་པར་ད་ནངས་ནམ་ལངས་ནས་དོ་དགོངས་ཉི་མ་དམར་ཐག་མ་ཆད་བར་མི་འདོད་བཞིན་དུ་འགྲོ་དགོས་བྱུང་ན། དེ་ལ་དཀའ་ཚེགས་དང་ངལ་དུབ་ཅི་ལྟ་བུ་ཞིག་ཡོད། ན་ཚ་དང་བཀྲེས་སྐོམ་ཅི་ལྟ་བུ་ཞིག་མྱོང་སྙམ་ནས་སྡུག་བསྔལ་རང་ཐོག་ཏུ་བླངས་ན། སྙིང་རྗེ་དྲག་པོ་ཤས་མི་བཟོད་པ་ཞིག་མི་སྐྱེ་བའི་ཐབས་མེད། དེ་བཞིན་དུ་སྦྱིར་བླ་མ་དང་སེར་མོ་བ་ཞེས་བྱ་བ་རིས་མེད་པའི་སེམས་ཅན་ཐམས་ཅད་ཀྱི་སྐྱབས་དང་སྐྱོབ་བ་མགོན་དང་དཔུང་གཉེན་ཡིན་པ་ལ། རང་ལ་བཟའ་བཏུང་དང་འབུལ་བ་བྱེད་པའི་ཡོན་བདག་དེ་རང་ཕྱོགས་སུ་བཟུང་ནས་དེ་ལ་སྲུངས་ཤིག་དང་སྐྱོབས་ཤིག་ཟེར་ཞིང་དབང་སྐུར་དང་བྱིན་རླབས་བྱེད། ལས་ངན་གྱི་རྒྱུས་འཕངས་པས་ལུས་ངན་བླངས་བའི་ཡི་དགས་དང་འབྱུང་པོ་གནོད་བྱེད་ཀྱི་འདྲེ་དེ་གཞན་ཕྱོགས་སུ་བཟུང༌། དེ་ལ་ཞེ་སྡང་སྐྱེས་ཏེ་སོད་སོད་དང་རྒྱོབ་རྒྱོབ་ཟེར་ནས་བརྡུད་རྡེག་གི་སྟངས་ཀ་བྱེད། ལྷ་འདྲེ་གནོད་བྱེད་དེ་གསོད་རྒྱུ་དང་བརྡུང་རྒྱུ་ཞིག་ཏུ་འཛིན་བདེ་ཡང་རང་རྒྱུད་ཆགས་སྡང་གི་དབང་དུ་ཤོར་ནས་མཉམ་པའི་སྙིང་རྗེ་ཆེན་པོ་མ་སྐྱེས་པས་ལན། ད་ལེགས་པར་བརྟགས་ན་ཡོན་བདག་ལས་ཀྱང་གནོད་བྱེད་དེ་སྙིང་རྗེ་སྟེ། གནོད་བྱེད་ཀྱི་ལྷ་འདྲེ་དེ་ལས་ངན་གྱི་རྒྱུས་འཕངས། ལུས་ངན་ཡི་དགས་སུ་སྐྱེས་པས། ན་ཚ་དང་འཇིགས་སྐྲག་གི་སྣང་བ་དཔག་ཏུ་མེད། རྟག་ཏུ་བཀྲིས་སྐོམ་དང་ངལ་དུབ་ཁོ་ན་ལ་སྤྱོད། སྣང་བ་ཐམས་ཅད་དོགས་པར་འཆར་རྒྱུད་ཞེ་སྡང་དང་གདུག་རྩུབ་ཆེ་བས་ཤི་མ་ཐག་དམྱལ་བར་འགྲོ་བ་མང་བས་དེ་ལས་སྙིང་རྗེབ་སུ་ཡོད། ཡོན་བདག་དེ་ལ་ན་ཚ་དང་ཟུག་རྔུ་སྐྱེས་ཀྱང་དེས་ལས་ངན་འཛད་པམ་གཏོགས་ལས་ངན་མི་སོག །གནོད་བྱེད་དེས་བསམ་ངན་གྱིས་གཞན་ལ་གནོད་པ་བྱས་པས་ལས་ངན་གྱི་རྒྱུས་ངན་སོང་གི་གཏིང་དུ་འཕེན་པ་ཡིན། དེས་ན་རྒྱལ་བ་ཐབས་མཁས་ལ་ཐུགས་རྗེ་ཆེ་བས་དྲག་ཤུལ་དང་མངོན་སྤྱོད་ཀྱི་ལས་ཀྱིས་ལྷ་འདྲེ་བསྐྲད་པ་དང་བསྡིགས་པ་སོགས་གསུངས་པ་དེ་ཡང༌། ལྷ་འདྲེ་དེ་ཁོ་རང་སྙིང་རྗེ་བས། དཔེར་ན་བྱིས་པ་ཆུང་ངུ་ཉན་དུ་མ་བཏུབ་པ་ལ་མས་བརྡུང་རྡེག་བྱེད་པ་ལྟ་བུ་དང༌། སྡིག་པ་དང་མི་དགེ་བ་ཁོ་ན་ལ་ལོངས་སྦྱོད་པའི་སེམས་ཅན་དེ་ལས་ངན་གྱི་རྒྱུན་བཅད་ནས་རྣམ་ཤེས་དག་པའི་ཞིང་དུ་འཕེན་ནུས་ན་བསྒྲལ་ལས་བྱེད་པ་སོགས་གནང་བ་ཡིན་གྱི། ཡོན་བདག་དང་གྲ ་འཁོར་སོགས་རང་ཕྱོགས་སུ་བཟུང་ནས་དེ་ལ་ཆགས། ལྷ་འདྲེ་དང་གནོད་བྱེད་དེ་གཞན་ཕྱོགས་སུ་བཟུང་ནས་དེ་ལ་སྡང༌། ཆགས་སྡང་གི་དབང་གིས་རང་ཕྱོགས་སྲུང་བ་དང་གཞན་ཕྱོགས་བརྡུང་བའི་ཐབས་རྒྱལ་བས་གསུངས་པ་ག་ལ་ཡིན། དེ་ལྟ་བུའི་ཆགས་སྡང་གི་བློ་དང་ལྡན་ཕྱིན་ལྷ་འདྲེ་ཡིད་ཀྱི་གཟུགས་ཅན་དེ་དག་བསྐྲད་པ་དང་བརྡུངས་པ་སོགས་བྱས་ཀྱང་ཉན་དུ་མི་བཏུབ་ཅིང་སླར་རང་ལ་གནོད་བ་བྱེད། ཆགས་སྡང་གི་བློ་ཅན་ལྟ་ཅི། ལྷ་འདྲེ་རང་རྒྱུད་དུ་བཟུང་ནས་སོང་ན་དགའ་བ་ཙམ་གྱི་བློ་ཡོད་ཀྱང་ལྷ་འདྲེ་མི་ཐུལ་བ། སྔོན་རྗེ་བཙུན་མི་ལ་མཆོང་ལུང་ཁྱུང་གི་རྫོད་ན་བཞུགས་སྐབས། བགེགས་ཀྱི་རྒྱལ་པོ་བི་ནཱ་ཡ་ཀས་ཆོ་འཕྲུལ་བྱུང་སྟེ། ཨ་ཙ་ར་མིག་ཕོར་ཁོག་ཙམ་བསྒྲད་པ་ལྔ་གཟིམ་ཁང་དུ་འདུག་པ། བླ་མ་དང་ཡི་དམ་ལ་གསོལ་བ་བཏབ་རུང་མ་སོང༌། ཡི་དམ་གྱི་བསྐྱེད་རིམ་བསྒོམས་ནས་དྲག་སྔགས་བཟླས་ཀྱང་འགྲོར་མ་འདོད་པའི་ཚེ། ང་ལ་ལྷོ་བྲག་མར་པས། སྣང་སྲིད་སེམས་སུ་ངོ་སྤྲད་ཅིང༌། སེམས་ཉིད་འོད་གསལ་སྟོང་པར་ངོ་སྤྲད་པ་ཡིན་པས། གདོན་བགེགས་ཕྱི་རོལ་དུ་བཟུང་ནས་སོང་ན་དགའ་བ་འདི་བྱེད་དོན་མི་འདུག་དགོངས་ཏེ། ལྷ་འདྲེ་རང་སྣང་དུ་ཤེས་པའི་ལྟ་བའི་ངར་གདེངས་སྐྱེས་ནས་ནང་དུ་འཚངས་ཀྱིས་བྱོན་པས། ཁོང་རྣམས་སྐྲག་ནས་མིག་རིག་རིག་བྱེད་ཅིང་མི་སྣང་བར་གྱུར། དེ་བཞིན་དུ་བྲག་སྲིན་མོའི་གླུ་ལས་ཀྱང༌། ལར་བག་ཆགས་བདུད་འདི་སེམས་ལས་བྱུང༌། །སེམས་ཀྱི་དེ་ཉིད་མ་ཤེས་ན། །ཁྱོད་སོང་ཞིག་བྱས་པས་ང་མི་འགྲོ། །རང་སེམས་སྟོང་པར་མ་རྟོགས་ན། །འདྲེ་ང་ཡིས་མི་ཚད་གཞན་ཡང་ཡོད། །རང་སེམས་རང་གིས་ངོ་ཤེས་ན། །མི་མཐུན་རྐྱེན་རྣམས་གྲོགས་སུ་འཆར། །ང་བྲག་སྲིན་མོ་ཡང་འབངས་སུ་མཆི། །ཞེས་པ་ལྟར། ལྷ་འདྲེ་རང་སེམས་སུ་ཤེས་པའི་ལྟ་བའི་གདེངས་དང་མ་ལྡན་ན། ཞེ་སྡང་གི་ལྷ་འདྲེ་འདུལ་ག་ལ་ནུས། དེ་བཞིན་དུ་སྦྱིན་བདག་གི་ཁྱིམ་དུ་འབྱོན་སྐབས་ཀྱང་ཡོན་བདག་དེས་བཤས་ལུག་ཅི་ཙམ་ཞིག་བསད་ནས་དྲངས་ཀྱང་ཐུགས་ལ་དོགས་པ་ཙམ་ཡང་མེད་པར་དགྱེས་བཞིན་དུ་གསོལ། ཁྱད་པར་སྲུང་བ་དང་གསོལ་མཆོད་གསོལ་མཆོད་སོགས་བྱེད་པའི་སྐབས་རྫས་ཤ་གཙང་མ་ཞིག་དགོས་ཟེར་ནས། ད་ལྟ་འཕྲལ་དུ་བསད་པའི་ཤ་ཚིལ་ཁྲག་ཙ་རེ་རླངས་ཕལ་ལེ་བ་དེ་ལ་གཙང་མར་འཛིན་ཞིང༌། དེ་དག་གིས་གཏོར་མ་དང་མཆོད་རྫས་ཐམས་ཅད་བརྒྱན་ཏེ་རྔམ་རྔམ་དང་རྫིག་རྫིག་བྱེད་པ་དེ་དག་བོན་དང་མུ་སྟེགས་པ་ལྟ་བུ་ཞིག་གི་ཆོས་ལུགས་ཡིན་ན་མ་གཏོགས་ནང་པ་སངས་རྒྱས་པའི་ཆོས་ལུགས་ནི་མིན། ནང་པ་སངས་རྒྱས་པའི་ཆོས་ལུགས་ཡིན་ན་ཆོས་ལ་སྐྱབས་སུ་སོང་ནས་སེམས་ཅན་ལ་འཚེ་བ་སྤང་དགོས་རྒྱུ་ཡིན་པ་ལ། གང་དུ་འགྲོ་ཡང་དེར་སེམས་ཅན་རེའི་སྲོག་ལ་འཚེ་བ་བྱིན་ནས་བསད། ཤ་ཁྲག་ལ་ལོངས་སྤྱོད་ན་སྐྱབས་འགྲོ་དང་ཅིའི་ཕྱིར་མི་འགལ། ཁྱད་པར་ཐེག་པ་ཆེན་པོའི་བྱང་ཆུབ་སེམས་དཔའི་ལུགས་ལ་མཐའ་ཡས་པའི་སེམས་ཅན་ཐམས་ཅད་ཀྱི་སྐྱབས་དང་སྐྱོབ་པ་བྱེད་དགོས་རྒྱུ་ལ། གང་བསྐྱབ་པར་བྱ་རྒྱུའི་སེམས་ཅན་ལས་ངན་དེ་ལ་སྙིང་རྗེ་སྤུ་ཙམ་ཡང་མེད་པར། བསྐྱབ་བྱ་སེམས་ཅན་དེ་བསད་ནས་ཤ་ཁྲག་གཡོས་སུ་བྱས། སྐྱོབ་པ་པོ་བྱང་ཆུབ་སེམས་དཔའ་དེའི་དྲུང་དུ་བཞག་ཙ་ན་དགྱེས་བཞིན་དུ་རྐན་སྒྲ་ཐག་གེ་གསོལ་འགྲོན་དེ་ཡས་ཐུབ་དང་སྡུག་པ་ཅི་ཡོད། གསང་སྔགས་རྡོ་རྗེ་ཐེག་པའི་གཞུང་རྣམས་ལས། ཤ་ཁྲག་མཆོད་པ་གཞུང་བཞིན་མ་ཚོགས་ཏེ། །སིཾ་ཧ་ཕྲ་མེན་ཐུགས་དང་ཅི་འགལ་བ། །ཡུལ་གྱི་མཁའ་འགྲོའི་སྐུ་ལ་བཟོད་པར་གསོལ། །ཞེས་གསུངས་ཏེ། ཤ་ཁྲག་གི་མཆོད་པ་གཞུང་བཞིན་དུ་ཚོགས་བཞེས་བྱ་བ་དེ། གསང་སྔགས་ཀྱི་རྒྱུད་སྡེའི་གཞུང་ནས་བཤད་པ་བཞིན་དུ་ཚོགས་དགོས་པ་ལ་ཟེར་བ་ཡིན། གསང་སྔགས་ཀྱི་གཞུང་ནས་ཇི་ལྟར་བཤད་ན། ཤ་ལྔ་བདུད་རྩི་རྣམ་པ་ལྔ། །བཟའ་བཅའ་བཏུང་བ་ཕྱི་ཡི་ཚོགས། །ཞེས་བྱ་སྟེ། གསང་སྔགས་ཀྱི་དམ་རྫས་སུ་འོས་པའི་ཤ་ལྔ་པོ། མི་ཤ་དང༌། རྟ་ཤ་དང༌། ཁྱི་ཤ་ལ་སོགས་པ་ཁ་ཟས་ཀྱི་ཆེད་དུ་གསོད་པར་མི་འགྱུར་བའི་སྡིག་མེད་ཀྱི་ཤ་ལྔ་པོ་ཚོགས་རྫས་སུ་བཤམས་པ་ཤ་ཁྲག་མཆོད་པ་གཞུང་བཞིན་དུ་ཚོགས་པ་ཡིན། དེ་ལྟར་མ་ཡིན་པར་གཙང་དམེའི་གཉིས་རྟོག་གིས་བཅིངས་ནས། མི་ཤ་དང༌། ཁྱི་ཤ་སོགས་ལ་མི་གཙང་བ་དང་དམན་པར་འཛིན་ཞིང་ཁ་ཟས་ཀྱི་ཆེད་དུ་འཕྲལ་ལ་བསད་པའི་ཤ་ཞིམ་པ་དང་ཚོ་བ་ལ་གཙང་མར་འཛིན་ན། དང་དུ་བླང་བའི་དམ་ཚིག་ལྔ། །གཙང་དམེར་བལྟས་དང་བག་མེད་སྤྱད། །ཅེས་བྱ་བའི་གཙང་དམེར་ལྟ་བ་ཡིན་པས་དང་དུ་བླང་བའི་དམ་ཚིག་དང་འགལ། རུང་བའི་ཤ་ལྔ་པོ་ཡིན་ཀྱང་ཁ་ཟས་བདུད་རྩིར་སྒྱུར་ནུས་པ་དང༌། དབེན་པར་དངོས་གྲུབ་སྒྲུབ་པའི་ཚི་མ་ཡིན་པར། ཤའི་རོ་ལ་སྲེད་པས་གྲོང་ཡུལ་དུ་བག་མེད་དུ་ཟོས་ན། དང་བླང་གི་དམ་ཚིག་བག་མེད་དུ་སྤྱད་པ་ཞེས་བྱ་སྟེ། དེ་ཡང་འགལ། དེས་ན་རྫས་ཤ་གཙང་མ་ཞེས་བྱ་བ་དེ་ཡང་ཁ་ཟས་ཀྱི་དོན་དུ་བསད་པ་མ་ཡིན་ཞིང༌། རང་གི་ལས་ཀྱིས་ཤི་བའི་ཤ་ཞེས་སེམས་ཅན་རང་གི་ལས་ཀྱི་དབང་གིས་རྒས་ནས་ཚེ་ཟད་པའམ། ནད་ཀྱིས་ཤི་བ་ལ་སོགས་པའི་ཤ་ལ་ཟེར་བ་ཡིན། དེ་ལྟར་མ་ཡིན་པར་འཕྲལ་དུ་བསད་པའི་ཤ་ཁྲག་དྲོན་མོ་དཀྱིལ་འཁོར་དུ་བཞག་ན་ལྷ་ཡེ་ཤེས་པ་ཐམས་ཅད་བརྒྱ་ལ་འགྲོ་བར་མཉམ་མེད་དགས་པོ་རིན་པོ་ཆེས་གསུངས། གཞན་ཡང་ལྷ་ཡེ་ཤེས་པ་སྤྱན་དྲངས་ནས། བསད་པའི་ཤ་ཁྲག་གིས་མཆོད་ན་མ་སྔོན་དུ་བུ་བཤས་པ་དང་འདྲ་ཞེས་གསུངས་ཏེ། དཔེར་ན་མ་མགྲོན་དུ་བོས་ནས་དེའི་སྔོན་དུ་བུ་བསད་པའི་ཤ་བཞག་ན་མ་དེ་དགའ་འམ་མི་དགའ། དེ་བཞིན་དུ་རྒྱལ་བ་སྲས་དང་བཅས་པ་ཐམས་ཅད་ཁམས་གསུམ་གྱི་སེམས་ཅན་ཐམས་ཅད་ལ་བུ་གཅིག་པའི་མ་བཞིན་དུ་བརྩེ་བས་དགོངས་ཏེ་བཞུགས་པ་ལ། ལས་ངན་གྱི་གཞན་དབང་དུ་གྱུར་བའི་དུད་འགྲོ་བསམ་མེད་ཅིག་བསད་ནས་ཤ་ཁྲག་གི་མཆོད་པ་བྱས་པས་རྒྱལ་བ་དགྱེས་པའི་ཐབས་མེད་དེ། །རྒྱལ་སྲས་ཞི་བ་ལྷས། གང་ཞིག་ལུས་ལ་ཀུན་ནས་མེ་འབར་བ། །འདོད་པ་ཀུན་གྱིས་ཡིད་བདེར་མི་འགྱུར་ལྟར། །དེ་བཞིན་སེམས་ཅན་གནོད་པ་བྱས་ན་ཡང༌། །ཐུགས་རྗེ་ཆེ་རྣམས་དགྱེས་པའི་ཐབས་མེད་དོ། །ཞེས་གསུངས། དེས་ན་བསད་པའི་ཤ་ཁྲག་ཁོ་ན་ལ་ལོངས་སྤྱོད་བཞིན་ཤ་མཆོད་དང་ཁྲག་མཆོད་བྱས་ཏེ་སྲུང་མ་གསོལ་མཆོད་སོགས་བྱས་ཚེ། ལྷ་ཡེ་ཤེས་པ་རྣམས་དང༌། རྒྱལ་བསྟན་སྲུང་བའི་ཆོས་སྐྱོང་རྣམས་ཀྱང་བྱང་ཆུབ་སེམས་དཔའ་ཤ་སྟག་ཡིན་པས། དེ་དག་གིས་ཤན་པའི་འདུན་པ་ལྟ་བུས་སེམས་ཅན་བསད་པའི་མཆོད་རྫས་ལ་བཞེས་པ་ལྟ་ཅི། དེའི་ཕྱོགས་ཙམ་དུ་ཉེ་མི་ནུས། ནག་ཕྱོགས་ཀྱི་ལྷ་འདྲེ་མཐུ་བོ་ཆེ་བསད་པའི་ཤ་དྲོན་མོ་དང༌། ཁྲག་དྲོན་མོ་ལ་དགའ་བ། སེམས་ཅན་ལ་གནོད་པའི་ལས་ལ་རྟག་པར་བརྩོན་པ་དེ་དག་དེར་འདུས་ནས་དེའི་ཤ་ཁྲག་གི་མཆོད་པ་བྱས་པ་ལ་ལོངས་སྤྱད་དེ། གནས་སྐབས་སུ་དམར་ཆོག་བྱེད་པ་དེའི་རྗེས་སུ་འབྲང་ཞིང་མཐུན་རྐྱེན་ཕྲན་བུ་རེ་སྒྲུབ། རྟག་པར་སེམས་ཅན་ལ་གནོད་པ་འབའ་ཞིག་བྱེད་པས། ན་ཚ་དང་ཡེ་འདྲོག་གློ་བུར་དུ་གཏོང་ཞིང་དེར་ཡང་དམར་ཆོག་བྱེད་པ་དེ་འོང་ནས་ཤ་མཆོད་དང་ཁྲག་མཆོད་བྱས་པས་རེ་ཞིག་ཕན་པ་ལྟར་བྱེད། ཁོང་གཉིས་གཅིག་གྲོགས་གཅིག་གིས་བྱེད་དེ་རྟག་ཏུ་འབྲལ་བ་མེད་པར་ཤ་ཟ་སོ་ལ་ཆས་པ་ལྟར། ཟ་རློམ། འཆའ་རློམ། རྙེད་རློམ་ཁོ་ནས་རྒྱུ། དམར་ཆོག་མཁན་པོ་དེ་ཡང་ལྟ་འདྲེ་མ་རུངས་པ་དེ་དག་གིས་རྒྱུད་བརླམས་པས་སྔར་ངེས་འབྱུང་དང་སྐྱོ་ཤས། དད་པ་དང་དག་སྣང༌། ཆོས་ཀྱི་སྣང་བ་ཡོད་པ་དེ་དག་ཐམས་ཅད་འགྲིབ། སངས་རྒྱས་ནམ་མཁར་འཕུར་ཡང་དད་པ་དང༌། སེམས་ཅན་རྒྱུ་མ་ལུག་ཀྱང་སྙིང་རྗེ་མེད་པར་ལས་ཀྱི་སྲིན་པོ་དམག་ལ་ཆས་པ་ལྟར། གདོང་དམར་ཕྱུར་རེ། ཤེས་པ་ཁྲོ་ལིང་ངེ༌། རྒྱུད་རྩུབ་ཧྲག་གེ །རྟག་ཏུ་གཟེར་གུར་རེ་བ་ཞིག་བྱས། ལྷ་འདྲེའི་སྡོང་གྲོགས་བྱས་པས་ངག་ནུས་དང་བྱིན་རླབས་ཡོད་པའི་སྙེམས་འཆང་ཞིང༌། ཤི་མ་ཐག་དམྱལ་བར་རྡོ་འཕངས་པ་ལྟར་འགྲོ་བའམ། ཡང་ན་ལས་ངན་གྱི་ཁ་ཅུང་ཟད་མ་གང་བས། ལྷ་འདྲེ་མ་རུངས་པའི་འཁོར་དུ་སྐྱེས་ཏེ་སེམས་ཅན་གྱི་སྲོག་ལ་དབང་བའམ། ཁྲ་དང་སྤྱང་ཀི་ལ་སོགས་པར་སྐྱེ་བར་འགྱུར་པ་ཡིན། སྔོན་ཆོས་རྒྱལ་ཁྲི་སྲོང་ལྡེའུ་བཙན་གྱི་སྐུ་རིང་ལ་རྒྱལ་པོའི་སྐུའི་རིམ་གྲོར། བོན་པོ་རྣམས་ཀྱིས་ཤ་མཆོད་དང་ཁྲག་མཆོད་བྱས་པའི་ཚེ། ཨོ་རྒྱན་སངས་རྒྱས་གཉིས་པ། པཎ་ཆེན་བི་མ་མི་ཏྲ། མཁན་ཆེན་བྱང་ཆུབ་སེམས་དཔའ་ལ་སོགས་ལོ་པཎ་རྣམས་ཀྱིས་བོན་པོའི་ཡས་ལ་གཟིགས་ནས་ཐུགས་ཤིན་ཏུ་མ་དགའ་སྟེ། བསྟན་པ་གཅིག་ལ་སྟོན་པ་གཉིས་མི་འོང༌། །ཆོས་ལུགས་གཅིག་ལ་བྱེད་ལུགས་གཉིས་མི་འབྱུང༌། །ཆོས་ཀྱི་ཁྲིམས་དང་མི་མཐུན་བོན་ལུགས་འདི། །སྡིག་པ་ཕལ་གྱི་ཐུན་མོངས་མ་ཡིན་པས། །འདི་འདྲ་བྱེད་བཅུག་ངེད་རྣམས་རང་ཡུལ་འགྲོ། །ཞེས་གསུངས་ཤིང་པཎྜི་ཏ་ཐམས་ཅད་གྲོས་མེད་པར་ཐུགས་བློ་གཅིག་ཏུ་གྱུར་ཏེ། རྒྱལ་པོས་ཆོས་གསུང་བར་ཞུས་ཀྱང་ཆོས་མི་གསུངས་བཞེས་པ་དྲངས་ཀྱང་མི་བཞེས་པར་བཞུགས་པ་ཡིན། ད་ལྟ་རང་རེ་སྔོན་གྱི་པཎ་གྲུབ་བྱང་ཆུབ་སེམས་དཔའ་དེ་དག་གི་རྗེས་འཇུག་ཡིན་པར་རློམ་ཞིང༌། གསང་སྔགས་ཀྱི་ཆོ་ག་ཟབ་མོ་ཐམས་ཅད་བོན་དུ་གྱེར་ཏེ་སེམས་ཅན་ལ་གནོད་པ་བྱས་ན། བསྟན་པའི་བླ་བཙོང་དཀོན་མཆོག་གི་རྐང་འདྲེན། རང་གཞན་དམྱལ་བར་འཕེན་པ་ཡིན་པས། དུས་རྟག་ཏུ་དམན་པའི་ས་བཟུང༌། ཧྲུལ་པོའི་གོས་གྱོན། སེམས་ཅན་ཐམས་ཅད་ལ་ཕན་ཅི་ཐོགས་བྱེད་ཅིང་བྱམས་པ་དང་སྙིང་རྗེ་གཉིས་པོ་འདི་ཁོ་ན་རྒྱུད་ལ་སྐྱེ་ངེས་ཀྱི་བར་དུ་ཆིག་སྒྲིལ་དུ་འབད་ན་ཁ་ཏོན་དང་དགེ་སྦྱོང༌། སེམས་ཅན་གྱི་འགྲོ་དོན་སོགས་གཡེར་པོ་ཆེའི་ཆོས་ཤིག་མ་འགྲུབ་ཀྱང་རུང་སྟེ། ཆོས་ཡང་དག་པར་སྡུད་པའི་མདོ་ལས། སངས་རྒྱས་ཐོབ་པར་འདོད་པས་ཆོས་མང་པོ་ལ་བསླབ་པར་མི་བགྱི་ཡི། ཆོས་གཅིག་ལ་བསླབ་པར་བགྱིའོ། །དེ་གང་ཞེ་ན་སྙིང་རྗེ་ཆེན་པོའོ། །གང་ལ་སྙིང་རྗེ་ཆེན་པོ་ཡོད་པ་དེ་ལ་སངས་རྒྱས་ཀྱི་ཆོས་ཐམས་ཅད་ལག་མཐིལ་དུ་ཡོད་པ་ལྟར་འགྱུར་རོ། །ཞེས་གསུངས། སྔོན་དགེ་བཤེས་སྟོན་པའི་དྲུང་དུ་སྐུ་མཆེད་གསུམ་དང་ཁམས་ལུང་པའི་སློབ་མ་ཡིན་པའི་བཙུན་པ་ཞིག་མཇལ་དུ་བྱུང་བ་ལ། སྟོན་པས་པུ་ཏོ་བ་ཁོང་ཅི་མཛད་ཀྱིན་གདའ་གསུངས་པས། ཁོང་གིས་དགེ་འདུན་བརྒྱ་ཕྲག་མང་པོ་ལ་ཆོས་གསུང་གིན་གདའ་ཞུས་པས། ངོ་མཚར་ཆེ། དེ་ཡང་གཅིག་ཡིན་གསུངས། དགེ་བཤེས་ཕུ་ཆུང་བ་ཁོང་ཅི་མཛད་ཀྱིན་གདའ་གསུངས་པས། རང་གཞན་གྱི་ཡོ་བྱད་མང་པོས་རྟེན་གསུམ་འབའ་ཞིག་བཞེངས་ཤིང་གདའ་ཞུས་པས་སྔར་བཞིན་གསུངས། དགོན་པ་བ་ཁོང་ཅི་མཛད་ཀྱིན་གདའ་གསུངས་པས། ཁོང་སྒོམ་འབའ་ཞིག་མཛད་ཀྱིན་གདའ་ཞུས་པས། སྔར་བཞིན་གསུངས། ཁམས་པ་ལུང་པ་ཁོང་ཅི་མཛད་ཀྱི་ན་གདའ་གསུངས་པས། ཁོང་པ་གྲོག་ཁ་རེ་རུ་བཞུགས། དབུ་བཏུམས་ཏེ་བཤུམ་པ་འབའ་ཞིག་མཛད་ཅིང་གདའ་ཞུས་པས། སྟོན་པས་དབུ་ཞ་ཕུད། ཐུགས་ཀར་ཐལ་མོ་སྦྱར། སྤྱན་ཆབ་མང་པོ་ཕྱུང་ནས་ཤིན་ཏུ་ངོ་མཚར་ཆེ། ཆོས་བྱ་བ་ཁོང་གིས་བྱས་པ་ཡིན། འདིའི་ཡོན་ཏན་མང་པོ་བཤད་རྒྱུ་ཡོད་དེ། ད་ལྟ་བཤད་ན་ཁོང་མི་མཉེས་པར་འདུག་གསུངས། ཁམས་པ་ལུང་པ་ཁོང་དབུ་བཏུམས་ནས་བཤུམ་པ་འབའ་ཞིག་མཛད་པའི་ཚེ། འཁོར་བ་ན་སྡུག་བསྔལ་གྱིས་མནར་བའི་སེམས་ཅན་རྣམས་ལ་དགོངས་ནས་སྙིང་རྗེ་ཁོ་ན་བསྒོམས་ཏེ་བཤུམ་པ་ཡིན། དེ་བཞིན་དུ་བྱམས་པ་དང་སྙིང་རྗེ་གཉིས་པོ་འདི་གལ་ཆེ་བའི་རྒྱུ་མཚན་མང་པོ་སྤྱན་སྔ་བས་གསུངས་པའི་ཚེ། གླང་ཐང་པས་ཕྱག་མཛད་དེ། བདག་དུས་འདི་ནས་བཟུང་སྟེ་བྱམས་སྙིང་རྗེ་འབའ་ཞིག་སྒོམ་པར་ཞུ་ཞུས་པས། དགེ་བའི་བཤེས་གཉེན་པས་དབུ་ཞ་ཕུད། ཤིན་ཏུ་ཡང་ཆ་བཟང་ལགས་ཞེས་ལན་གསུམ་གསུངས། རང་རྒྱུད་ཀྱི་སྡིག་སྒྲིབ་སྦྱོང་བ་ལ་ཡང་སྙིང་རྗེ་ལས་ལྷག་པ་མེད་དེ། སྔོན་རྒྱ་གར་དུ་དམ་པའི་ཆོས་མངོན་པ་ལ་དགྲ་ལན་གསུམ་བྱུང་བས་ནུབ་པ་ན། བྲམ་ཟེའི་དགེ་སློང་མ་གསལ་བའི་ཚུལ་ཁྲིམས་ཞེས་བྱ་བས་བདག་བུད་མེད་དུ་གྱུར་པ། སྐྱེ་བ་དམན་པས་སངས་རྒྱས་ཀྱི་བསྟན་པ་གསལ་བར་བྱེད་མི་ནུས་པས་སྐྱེས་པ་དང་འགྲོགས་ཏེ་བུ་བསྐྱེད་ལ། དམ་པའི་ཆོས་མངོན་པ་དར་དུ་གཞུག་གོ་དགོངས་ནས། རྒྱལ་རིགས་ཤིག་དང་འདུས་པ་ལས་འཕགས་པ་ཐོགས་མེད་དང༌། བྲམ་ཟེ་ཞིག་དང་འདུས་པས་དབྱིག་གཉེན་འཁྲུངས། སྲས་གཉིས་ཀ་ཆེར་སྐྱེས་ནས་ཕའི་ལས་དྲི་བ་ལ་མ་ན་རེ། ཁྱེད་གཉིས་ཕའི་ལས་ཀྱི་དོན་དུ་བསྐྱེད་པ་མ་ཡིན་གྱི། སངས་རྒྱས་ཀྱི་བསྟན་པ་དར་བར་བྱ་བའི་དོན་དུ་བསྐྱེད་པ་ཡིན་པས་ཆོས་སློབ་ལ། དམ་པའི་ཆོས་མངོན་པའི་བསྟན་པ་དར་བ་ཞིག་གྱིས་ཤིག་ཟེར་བས། དབྱིག་གཉེན་ཁ་ཆེའི་འདུས་བཟང་གི་དྲུང་དུ་མངོན་པ་སློབ་པ་ལ་སོང༌། ཐོགས་མེད་ཀྱིས་རི་བོ་བྱ་རྐང་ཅན་དུ་ཕྱིན་ནས་རྒྱལ་བ་བྱམས་པའི་ཞལ་མཇལ་ཏེ་གདམས་ངག་ཞུས་ཆོག་པ་ཞིག་བྱ་དགོངས་ནས་བྱམས་པ་བསྒྲུབ། ལོ་དྲུག་གི་བར་དུ་དཀའ་བ་སྤྱད་དེ་བསྒོམས་པས་རྨི་ལམ་བཟང་པོ་ཙམ་ཡང་མ་བྱུང༌། དེར་ཁོང་གིས་ད་མི་འགྲུབ་པ་ཡིན་པ་འདྲ་དགོངས་ཡི་ཆད་དེ་བྱོན་པས། ལམ་ཀ་ཞིག་ན་མི་ཞིག་གིས་ལྕགས་ཀྱི་སྡོང་པོ་ཆེན་པོ་ཞིག་རས་འཇམ་པོས་ཕྱི་ཡིན་འདུག །ཁྱོད་ཀྱིས་འདི་འདི་ལྟར་ཕྱིས་ནས་ཅི་བྱེད་པ་ཡིན་དྲིས་པས། ང་ལ་ཁབ་མེད་པས། ངས་འདི་ཟད་ནས་ཁབ་ཅིག་བྱེད་འདོད་པ་ཡིན་ཟེར། ཁོང་གི་ཐུགས་དགོངས་ལ་ལྕགས་ཀྱི་སྡོང་པོ་ཆེན་པོ་འདི་རས་འཇམ་པོ་འདིས་ཕྱིས་པས་ཟད་ནས་ཁབ་ཏུ་གྱུར་པའི་དུས་མི་འོང༌། བརྒྱ་ལ་འོང་ཡང་དེའི་ཚེ་ཁོ་ལ་ཡོད། འཇིག་རྟེན་པ་རྣམས་དོན་མེད་པའི་ལས་ལ་འདི་ཙམ་གྱི་དཀའ་ལས་བྱེད་པ་ལ་བལྟས་ན། ངས་དམ་པའི་ཆོས་བསྒྲུབ་པ་ལ་སྙིང་རུས་ཡེ་མ་ནུས་པར་འདུག་དགོངས་ཕྱིར་ལོག་ནས་བྱོན་ཏེ། སླར་ཡང་ལོ་གསུམ་གྱི་བར་དུ་བསྒྲུབས་ཀྱང་རྟགས་ཙམ་ཡང་མ་བྱུང༌། ད་ནི་ངེས་པར་མི་འགྲུབ་པ་འདྲ་དགོངས་ནས་བྱོན་པས། ཡང་ལམ་ཁ་ཞིག་ན་བྲག་རི་ཆེན་པོ་དགུང་ལ་རེག་པ་ཞིག་གི་དྲུང་ན་མི་ཞིག་གིས་བྱ་སྒྲོ་ཞིག་ཆུ་ནང་དུ་ཤན་ནས་བྲག་དེ་ལ་བྱབ་ཅིང་འདུག །ཁྱོད་ཅི་བྱེད་པ་ཡིན་དྲིས་པས། འདིའི་བྲག་འདི་མཐོ་ཆེས་ནས་ང་རང་གི་ཁང་པ་བྲག་འདིའི་ནུབ་ན་ཡོད་པའི་སྟེང་དུ་ཉི་མ་མི་འཆར་བར་འདུག་པས། བྲག་འདི་ཟད་ནས་མེད་པར་བྱེད་པ་ཡིན་ཟེར། ཁོང་གི་ཐུགས་ལ་ཡང་སྔར་ལྟར་དགོངས་ནས་སླར་ལོག་སྟེ་ལོ་གསུམ་དུ་བསྒྲུབས་ཀྱང་རྨི་ལམ་བཟང་པོ་ཙམ་ཡང་མ་བྱུང་བས་ཁོང་ཡི་ཆད་དེ་ད་ནི་ཅིས་ཀྱང་མི་འགྲུབ་པར་འདུག་དགོངས་བྱོན་འོངས་པས། ལམ་ཁ་ཞིག་ན་ཁྱི་མོ་རྐང་པ་གཉིས་ཞ་བ་ཞིག་ཁོག་སྨད་ཐམས་ཅད་འབུས་གཡེངས་རུང་ད་དུང་གཞན་ལ་ཞེ་སྡང་སྐྱེས་ནས་ཁོག་སྟོད་ཁོང་གི་སྟེང་དུ་ཟུག་ཅིང་ཁོག་སྨད་དྲུད་ནས་འཛིན་དུ་འོང་བ་ལྟར་བྱེད་པ་ལ། ཁོང་སྙིང་རྗེ་དྲག་པོ་ཤས་མི་བཟོད་པ་ཞིག་སྐྱེས། སྐུ་ལུས་ཀྱི་ཤ་བཅད་དེ་བྱིན་ནས་ཁོག་སྨད་ཀྱི་འབུ་བསལ་བར་འདོད་པ་ལ་ཕྱག་གིས་བསལ་ན་འབུ་བསད་ཀྱིས་དོགས། འབུ་འདི་རྣམས་ལྕེས་བླངས་ཏེ་བསལ་དགོས་དགོངས་ཀྱང་ཁྱིའི་ལུས་ཐམས་ཅད་རུལ་བ་དང་རྣག་གིས་གང་བས་མཐོང་བཞིན་དུ་ལྕེས་རེག་མ་ནུས་ཏེ་སྤྱན་བཙུམ་ནས་ལྗགས་བརྐྱངས་པས། ལྗགས་ཁྱི་རོ་ལ་མ་ཐུག་པར་ས་ལ་ཐུག་སོང༌། སྤྱན་ཕྱེས་ནས་བལྟས་པས་ཁྱི་རོ་མི་སྣང་བར་རྗེ་བཙུན་བྱམས་པ་འོད་ཀོར་རེ་བཞུགས་འདུག །ཐུགས་རྗེ་རེ་ཆུང་དེ་ཙམ་དུ་ཞལ་མི་སྟོན་པ་ཞུས་པས། ངས་ཁྱོད་ལ་ཞལ་མ་བསྟན་པ་མིན། ང་དང་ཁྱོད་ལ་འབྲལ་བ་མེད་ཀྱང༌། ཁྱོད་སྡིག་སྒྲིབ་ཆེས་པས་མ་མཐོང་བ་ཡིན། ཁྱོད་ཀྱི་ལོ་བཅུ་གཉིས་སུ་སྒྲུབ་པ་བྱས་པས་སྡིག་སྒྲིབ་ཅུང་སྲབ་པས་ཁྱི་མོ་རུ་མཐོང་ཞིང༌། ད་ལྟ་སྙིང་རྗེ་ཆེན་པོ་སྐྱེས་པས་སྒྲིབ་པ་ལྷག་མ་མེད་པར་དག་སྟེ་ང་རང་དངོས་སུ་མཐོང་བ་ཡིན། ད་ཡིད་མི་ཆེས་ན་ང་རང་ཕྲག་པར་ཐོགས་ལ་མི་ཐམས་ཅད་ལ་སྟོན་དང་གསུངས། ཐོགས་མེད་ཀྱས་བྱམས་པ་ཕྲག་པ་གཡས་སུ་ཐོགས་ཏེ། ཚོང་འདུས་སུ་ཕྱིན་ནས་མི་ཐམས་ཅད་ལ་ངའི་ཕྲག་པ་ན་ཅི་འདུག་གསུངས་པས། ཐམས་ཅད་ཀྱིས་ཅི་ཡང་མི་འདུག་ཟེར། ཅུང་ཟད་བག་ཆགས་སྲབ་པའི་རྒན་མོ་ཞིག་གིས་ཁྱོད་ཀྱི་ཕྲག་པ་ན་ཁྱི་རོ་རུལ་པ་ཞིག་འདུག་ཟེར། དེར་ཐོགས་མེད་མགོན་པོ་བྱམས་པས་དགའ་ལྡན་ལྷ་ཡུལ་དུ་ཁྲིད་དེ་བྱམས་ཆོས་སྡེ་ལྔ་སོགས་བསྟན་ནས། སླར་མི་ཡུལ་དུ་བྱོན་ཏེ་ཐེག་པ་ཆེན་པོའི་བསྟན་པ་དར་བར་མཛད་པ་ཡིན། དེས་ན་སྡིག་པ་སྦྱོང་བ་ལ་ཡང་སྙིང་རྗེ་ལས་ལྷག་པའི་ཆོས་མེད་ཅིང༌། བྱང་ཆུབ་ཀྱི་སེམས་ཐུན་མོང་མ་ཡིན་པ་རྒྱུད་ལ་སྐྱེ་བའི་རྒྱུ་མ་ནོར་བ་ཡིན་པས་ཐབས་དུ་མའི་སྒོ་ནས་སྙིང་རྗེ་འདི་བསྒོམ་པ་ལ་འབད་དགོས། དེ་ལྟར་སྙིང་རྗེ་བསྒོམ་པ་དེ་ཡང་མ་ལག་རྡུམ་མའི་བུ་ཆུས་ཁུར་བ་ལྟ་བུ་ཞེས་བྱ་སྟེ། མ་ལག་པ་མེད་པ་ཞིག་གི་བུ་ཆུས་ཁྱེར་ན། བུ་ལ་སྙིང་བརྩེ་བའི་སྡུག་བསྔལ་དྲག་པོ་ཤས་མི་བཟོད་པ་སྐྱེ། རང་ལ་ལག་པ་མེད་པས་ཆུ་ནང་ནས་འདོན་ནི་མི་ནུས། ད་ཅི་དྲག་ན་སྙམ་དུ་ཐབས་ཁོ་ན་སེམས་ཤིང་སྙིང་ནས་མི་བཟོད་པར་འོ་དོད་འབོད་ཅིང་རྒྱུག་པ་དང་འདྲ་བར་ཁམས་གསུམ་གྱི་སེམས་ཅན་ཐམས་ཅད་སྡུག་བསྔལ་གྱི་ཆུ་བོས་ཁྱེར། འཁོར་བའི་རྒྱ་མཚོར་བྱིང་བ་ལ་ཤས་མི་བཟོད་པའི་སྙིང་རྗེ་སྐྱེ་ཡང་རང་ལ་དེ་དག་སྡུག་བསྔལ་ལས་སྐྱོབ་པའི་ནུས་པ་མེད། ད་ཅི་བྱེད་སྙམ་དུ་སྙིང་ཐག་པ་ནས་བླ་མ་དང་དཀོན་མཆོག་ལ་གསོལ་བ་འདེབས་ཤིང་བསྒོམ་པར་བྱའོ། །
དེ་སྔ་བོད་ས་གནས་སྲིད་གཞུང་གི་དཔོན་རིགས་རིམ་པ་བཞི་པ་སྟེ། ཏཱ་ལའི་བླ་མ་ཕུད་པའི་རིམ་པ་དང་པོ་རྒྱལ་པོ་དང་བློན་ཆེན། རིམ་པ་གཉིས་པ་གུང་དང་བཀའ་བློན། རིམ་པ་གསུམ་པ་ཛ་སག ཐའི་ཇི། རིམ་པ་བཞི་པ་ཕོགས་དཔོན། མདའ་དཔོན། རྩིས་དཔོན། སྲས་རྣམ་པ་ལ་སོགས།དུང་དཀར་ཚིག་མཛོད་ཆེན་མོ་༽ལས་བཏུས།
བཟོ་བཀོད་ཁང་བཟང་དུས་རབས་སྔོན་དུ་ཐོན།། ཡང་དག་བྱམས་དང་བརྩེ་བས་རྗེས་ནས་དེད།། དྲང་བདེན་གནས་ལུགས་ཟབ་མོས་མདུན་ནས་བསུ།། ལྷན་ཁང་འདི་ཡི་ཁྱད་ཆོས་བརྗོད་ལས་འགོངས།།
༡༩༩༩ལོར། ལོ་ཉི་ཤུའི་ལང་ཚོ་འཛིན་པའི་ང་ཐོག་དང་པོར་པེ་ཅིན་དུ་བརྟོལ། དེ་ནས་ད་ལྟའི་བར་དུ་མི་ལོ་འཁོར་མོ་༡༦ཏག་ཏག་འགོར་ཅིང་། སུ་ཞིག་གིས་བརྗེད་སོང་བའི་མཁོ་མེད་ཀྱི་ཅ་ག་ཞིག་དང་མཚུངས་པར་ས་མཐའི་གྲོང་ཁྱེར་འདི་ནས་ལུས་སོང་། གྲོང་ཁྱེར་འདི་ནས་ངའི་ལང་ཚོའི་འདབ་མ་རིམ་གྱིས་རྙིངས་པར་གྱུར་ཅིང་། དང་ཐོག་གཡའ་དག་པའི་གདོང་དུ་རྟག་པར་བཀལ་ཡོད་པའི་འཛུམ་གྱི་མེ་ཏོག་དེ་ད་ནི་མངོན་མེད་དུ་ཡལ་སོང་། པེ་ཅིན་དུ་བསྡད་ཡུན་རིང་བ་དང་བསྟུན་ནས་བྱེས་པ་ཞིག་གི་སེམས་ཁམས་ཀྱིས་ངའི་འཚོ་བའི་ཕྱོགས་ཀུན་ནས་བཟུང་བྱུང་། ཡིན་ན་ཡང་། ང་ད་དུང་ཡང་གྲོང་ཁྱེར་འདི་ནས་བྲལ་ཏེ་མཐོ་སྒང་དུ་ལོག་འདོད་ཅི་ཡང་མ་སྐྱེས། མཐོ་སྒང་དྲན་ཡང་མཐོ་སྒང་དུ་ལོག་འདོད་མི་བྱེད་མཁན་ང་ཁོ་ན་མ་ཡིན་པར། ངའི་ཉེ་འཁོར་གྱི་བོད་པ་མང་པོ་ཞིག་ཀྱང་ང་ནང་བཞིན་རེད། ད་ལྟའི་པེ་ཅིན་གྱི་བོད་པ་ཕལ་ཆེ་བ་དག་དང་མི་མཚུངས་བར། ༡༢༧༦ལོར། འཕགས་པ་བློ་གྲོས་རྒྱལ་མཚན་ཏ་ཏུའུ་ནས་གྱེས་ཏེ་ཕྱིར་ཕ་ཡུལ་ས་སྐྱར་ལོག དེ་ནས་ཡང་བསྐྱར་ནང་ལོགས་ཀྱི་གྲོང་ཁྱེར་འདིར་ལོག་རྒྱུ་བྱུང་། ཁོང་བོད་དུ་ལོག་པའི་ལོ་བཞིའི་རྗེས་ནས་འདས་བཀྲོངས་སུ་གྱུར་ཅིང་། ཕྱི་རབས་ལོ་རྒྱུས་སྨྲ་བ་ཁ་ཅིག་གིས་བོད་མིས་དུག་དྲངས་ནས་བཀྲོངས་བར་དོགས་པ་བྱེད། གང་ལྟར་ཀྱང་འཕགས་པ་བློ་གྲོས་རྒྱལ་མཚན་ནི་གནའ་བོའི་གྲོང་ཁྱེར་འདིར་ཡོང་མཁན་གྱི་བོད་པ་ཀུན་གྱི་ཐོག་མ་སྟེ། དེའི་ཕྱིས་ནས་མི་ལོ་བརྒྱ་ཕྲག་ཁ་ཤས་ཀྱི་ལོ་རྒྱུས་ཀྱི་ཁུག་སོ་རེ་རེར་གྲོང་ཁྱེར་འདིའི་གྲུ་ག་གང་རུང་དུ་བོད་པའི་སྣང་བརྙན་ནི་རེ་གསལ་རེ་ཡིབ་ཀྱིས་ཟམ་མི་ཆད་པར་མངོན་ཡོང་། ལོ་རྒྱུས་ཀྱི་རྒྱབ་ལྗོངས་སུ་ཤར་བའི་གནས་བབ་ལ་འགྱུར་བ་མང་པོ་ཡོད་ཀྱང་། པེ་ཅིན་དུ་སླེབས་མཁན་བོད་པ་དེ་དག་འཕགས་པ་བློ་གྲོས་རྒྱལ་མཚན་གྱི་ཐོབ་ཐང་ལས་བརྒལ་ཐུབ་མེད། དེ་ནི་ཅི་ཞེ་ན་འཕགས་པ་བློ་གྲོས་རྒྱལ་མཚན་ནི་རྟགས་མཚན་ཞིག་ཏུ་གྱུར་ཡོད་ལ། པེ་ཅིན་དུ་ཡོང་མཁན་བོད་པ་ཀུན་དུས་དེ་ནས་བཟུང་གུས་ཕྱག་ཞུས་ནས་དམའ་ས་འཛིན་མཁན་ཞིག་ཡིན་པ་ལས། ལོ་རྒྱུས་ཀྱི་གླེགས་བམ་དུ་གསེར་མདོག་གིས་བྲིས་ཡོད་པའི་བཙན་པོ་དེ་དག་ལྟར་ང་རྒྱལ་གྱིས་འགྱིང་མཁན་ཞིག་མ་ཡིན་པ་དེ་རེད། དུས་དེ་ནས་བཟུང་། པེ་ཅིན་དུ་སྡོད་པའི་བོད་པ་ཀུན་ཕྱི་ཚུལ་ནི་ཅི་འདྲའི་རྫིག་ཉམས་ཆེ་ན་ཡང་ནང་སེམས་སུ་མདོ་དབུས་གངས་ལྗོངས་ཕྱུག་མོ་དང་ཁ་ཐག་རིང་བའི་ས་ཆ་འདི་ནས་འཇིགས་འཇིགས་དང་ཆེ་ཆེ་ཡི་ཚུལ་གྱིས་འཚོ་བ་རོལ་རྒྱུ་ཁག་པོར་གྱུར་ཡོད་ལས་ཆེ། ཡང་གཅིག་བཤད་ན། འདི་ནི་བྱེས་སུ་གྱར་མཁན་ཀུན་ལ་ཐུན་མོང་དུ་མངའ་བའི་སེམས་ཁམས་ཤིག་རེད།
ལྷ་ལ་གསོལ་བ་གདབ་པ་། སྒོའི་སློབ་དཔོན་དང་ལས་ཀྱི་རྡོ་རྗེར་ལྷག་གནས་བྱ་བ་། སློབ་མ་ལྷག་གནས་བྱ་བ་། དཀྱིལ་འཁོར་བཏེག་ཅིང་རྨི་ལྟས་ངན་ན་བཟློལ་ཐབས་བྱ་བའོ་།
འདི་ཡང་བཀའ་བརྒྱུད་ཆོས་ལུགས་འཛིན་པའི་བླ་མ་ཚོའི་གསུང་རྒྱུན་ལ་ཡོད་པ་ཞིག་སྟེ། དགོངས་དོན་གསལ་པོ་ཞིག་གོ་མ་ཐུབ་ཀྱང་ཚོད་དཔག་བྱས་ན། སྟོང་པ་ཉིད་ཀྱི་ལྟ་བ་དང་སྙིང་རྗེ་ཆེན་པོ་ཟུང་དུ་འཇུག་པ་ལ་སྟོང་ཉིད་རྗེའི་སྙིང་པོ་ཅན་ཞེས་ས་དགེའི་བླ་མ་གོང་མ་རྣམས་ཀྱི་གསུང་རྒྱུན་ལ་ཡོད་པ་དེ་དང་མིང་མི་འདྲ་བ་ཙམ་ལས་དགོངས་པའི་ཕྱོགས་གཅིག་ཡིན་པ་འདྲ་སྙམ། གལ་ཏེ་གོ་ནོར་བྱུང་ཡོད་ན་ཐུགས་མི་ཁྲེལ་བར་ཡོ་བསྲང་གནང་རོགས་ཞུ།
བོད་རབ་བྱུང་བཅོ་ལྔ་པའི་ས་བྱ་（༡༩༠༩）ལོར་ཏཱ་ལའི་བླ་མ་སྐུ་ཕྲེང་བཅུ་གསུམ་པས་བཤད་སྒྲ་དང་། ཞོལ་ཁང་། ཆང་ཁྱིམ་། གླང་མདུན་བཅས་ལ་སྔ་རྗེས་སུ་སྲིད་བློན་བསྐོ་གཞན་མཛད་། ལས་དོན་གཅོད་ཡུལ་ཤོད་འགག་ཏུ་སྲིད་སྐྱོད་དང་གཅིག་མཚུངས་ཡིན་ཞིང་། འགན་དབང་སྤྱོད་ཕྱོགས་ནི་། བཀའ་ཤག་དང་ཡིག་ཚང་སོགས་ན་སཡིག་རིགས་སྙན་ཞུར་ཕུལ་འབྱོད་ལ་ཞིབ་འཇུག་བཅོས་རྒྱལ་གིས་ཏཱ་ལའི་བླ་མར་འབུལ་དགོས་པ་དང་། ཏཱ་ལའི་བླ་མའི་བཀོད་མངགས་བཀའ་ཤག་ལ་གྲོས་སྡུར་བྱེད་པ་། ཉེས་ཅན་ནག་ཆེའི་རིགས་ཁྲིམས་གཅོས་ནན་པོ་བྱེད་དགོས་པའི་འཆར་གཞིར་ལག་རྟགས་ཕབ་སྲོལ་དང་། རྩ་བའི་ཐག་གཅོད་བྱེད་པ་སོགས་ཀྱི་དབང་ཆ་བཀའ་ཤག་ལས་ཆེ་བ་ཡོད་། ཡང་སྲིད་ཚབ་ཟེར་བ་ཡང་བྱུང་ཡོད་དེ་བོད་རབ་བྱུང་བཅུ་དྲུག་པའི་ལྕགས་ལྟག་（༡༩༥༠）ལོར་ཏཱ་ལའི་བླ་མ་སྐུ་ཕྲེང་བཅུ་བཞི་པས་སྲིད་ཚབ་སེར་སྐྱ་གཉིས་བསྐོ་གཞག་གནང་མྱོང་བ་དེའི་འགན་དབང་སྤྱོད་ཕྱོགས་དང་། ལས་ཁུངས་ཚུགས་ཡུལ་སོགས་སྲིད་བློན་ངོ་མ་དང་གཅིག་མཚུངས་ཡིན་།
ཀན་སུའུ་ཞིང་ཆེན་གྱི་ལྷོ་ནུབ་ཕྱོགས་སུ་ཡོད་པའི་ཀན་ལྷོའི་སྤྱིའི་རྒྱ་ཁྱོན་ལ་སྤྱི་ལེ་གྲུ་བཞི་མ4.5ཡོད་པ་དང་། ཁུལ་སྲིད་གཞུང་གཙོས་གྲོང་ཁྱེར་དུ་ཡོད། སྲིད་འཛིན་མངའ་ཁོངས་སུ་གཙོས་གྲོང་ཁྱེར་དང་། ཀླུ་ཆུ། རྨ་ཆུ། བསང་ཆུ། ཅོ་ནེ། ཐེ་བོ། བ་རྩེ། འབྲུག་ཆུ་བཅས་རྫོང7དང་གྲོང་ཁྱེར1 ཡུལ་ཚོ་དང་གྲོང་རྡལ108ཡོད་པ་རེད། ཁུལ་ཡོངས་སུ་མི་རིགས24དང་སྤྱིའི་མི་གྲངས་ཁྲི68.03ཡོད་པའི་ཁྲོད་བོད་རིགས་མི་གྲངས་ཁྲི37.85ཡོད་ལ། དེས་སྤྱིའི་མི་གྲངས་ཀྱི55.6%ཟིན་ཡོད་པ་རེད།
བཙན་པོ་འདིའི་སྐབས་བི་བྱི་དགའ་བྱེད་དང་བི་ལ་དགའ་མཛེས་གཉིས་ཀྱིས་གསོ་དཔྱད་ཀྱི་གཞུང་མང་ལ་སྦྱངས་ཤིང༌། བདུད་རྩི་སྨན་གྱི་སྒྲུབ་པ་མཛད་པས་འཆི་མེད་ཚེ་ཡི་དངོས་གྲུབ་བརྙེས། བོད་དུ་བྱོན་ཏེ་ལྷ་ཐོ་ཐོ་གཉན་བཙན་གྱིས་ཕོ་བྲང་ཡུམ་བུ་བླ་སྒང་དུ་སྤྱན་དྲངས། རྒྱལ་པོས་བོད་ལ་གསོ་དཔྱད་དར་སླད་ལྷ་ལྕམ་མམ་སྲས་མོ་ཡིད་ཀྱི་རོལ་ཆ་བི་བྱི་དགའ་བྱེད་ཀྱི་ཆུང་མར་ཕུལ་བར་སྤྱི་ལོའི་དུས་རབས་གསུམ་པ་ཙམ་ལ་སྲས་སྨན་པ་དུང་གི་ཐོར་ཅོག་འཁྲུངས་པར་གྲགས། ཆུང་ངུའི་དུས་ནས་རང་གི་ཡབ་ལས་རེག་པ་རྩའི་མདོ་དང༌། འཚོ་བ་ཟས་ཀྱི་མདོ། སྦྱོར་བ་སྨན་གྱི་མདོ། གཏར་བསྲེག་དཔྱད་ཀྱི་མདོ། རྨ་ཆས་བཟོ་ཡི་མདོ་བཅས་དང༌། དེ་དག་གི་འགྲེལ་བཤད་ཁོག་འབུབ། ས་བཅད། ལག་ལེན་དང་བཅས་གསན་ཏེ་མཁས་པར་གྱུར། རྒྱལ་པོ་ལྷ་ཐོ་ཐོ་རི་གཉན་བཙན་དང༌། ཁྲི་གཉན་གཟུང་བཙན་ཡབ་སྲས་གཉིས་ཀྱི་བླ་སྨན་མཛད། འདི་ཉིད་བོད་ཡུལ་གྱི་སྨན་པ་ཀུན་གྱི་ཕྱི་མོ་ཡིན་པ་དང༌། གཡུ་ཐོག་གསར་རྙིང་ཡང་གདུང་རུས་འདི་ལས་འཕྲོས་པར་གྲགས། བོད་དུ་གཞུང་ལུགས་ལ་བརྟེན་པའི་གསོ་དཔྱད་ཀྱི་བསྟན་པ་དབུ་འདི་ནས་བརྙེས་ཤིང༌། བོད་དུ་བླ་སྨན་གྱི་ཐོག་མ་དུང་གི་ཐོར་ཅོག་ཅན་ཡང་འདི་དུས་བྱུང་ངོ༌།།
མི་གཉིས་ནད་པའི་གཞོགས་གཅིག་ནས་བསྡད་ཅིང་ཕྲག་པ་དང་སྐེད་པ། གཞོགས་ཟུར། པུས་མོས་བཅས་ནས་སྐྱོར་བྱམས་བྱེད་དགོས་ཤིང་། མི་གསུམ་པ་དེ་གཞོགས་གཞན་ནས་བསྡད་ཅིང་ལག་པ་གཉིས་པོ་རྨས་མའི་གཞོགས་འོག་ནས་ ཁྱེར་ཏེ་མྱུར་སྐྱོབ་པ་གཞན་གཉིས་ཀྱིས་ལག་མགོ་ནས་འཛིན་དགོས། མི་གསུམ་པོས་པུས་བཙུགས་ཀྱིས་བསྡད་ཅིང་ནད་པའི་ཕྲག་པ་དང་ལྟག་རྒྱབ། གཞོགས་གཉིས།སྒྱིད་ཁུག་བཅས་ནས་བསྐྱོར་བྱམས་ཀྱིས་དལ་མོས་དུས་མཉམ་ངང་ཡར་ལངས་ ཏེ་འགྲོ་དགོས།
སྟོད་མངའ་རིས་སྐོར་གསུམ་གཡའ་རི་དང་གངས་རི་རྫིང་དང་འདྲ་བ། བར་དབུས་གཙང་རུ་བཞི་བྲག་རི་དང་སྤང་རི་ཡུར་བ་དང་འདྲ་བ། སྨད་མདོ་ཁམས་སྒང་དྲུག་རྩི་ཤིང་དང་གནས་ཚལ་ཞིང་དང་འདྲ་བ།
གནས་ངེས་མེད་རི་རྩེ་ཐང་སྟོང་ལ་སོགས་པར་ཡུད་ཙམ་རེ་སྡོད་། རྟེན་ངེས་མེད་ཟམ་པ་མཆོད་རྟེན་ལ་སོགས་ལ་ཡུད་ཙམ་རེ་བརྟེན་། སྤྱིད་པ་ངེས་མེད་སྐད་ཅིག་རེ་ལ་སྣ་ཚོགས་རེ་བྱེད་། ཟས་ངེས་མེད་རིགས་དྲུག་གི་ཟས་སྣ་ཚོགས་མཐོང་ཡང་མི་ཐོབ་པ་། གྲོངས་ངེས་མེད་ལྷ་དང་འདྲེ་སྲིན་བར་དོའི་འགྲོ་བ་སྣ་ཚོགས་དང་ཡུད་ཙམ་རེ་འགྲོགས་། སྣང་ཚུལ་ངེས་མེད་ཀྱི་ཆར་སྒོ་བདེ་སྡུག་སྣ་ཚོགས་སྐད་ཅིག་ལ་འགྲུར་ལྡོག་བྱེད་པའི་སྣང་བ་འཆར་བ་།
བདག་འདས་པའི་དུས་ན་བྱུང་མ་བྱུང་དེ་གཉིས་ཀ་ཡིན་མིན་དང་། འཇིག་རྟེན་རྟག་མི་རྟག་དེ་གཉིས་ཀ་ཡིན་མིན་བརྒྱད་སྔོན་མཐའ་ལ་བརྟེན་པ་དང་། དེ་བརྒྱད་མ་འོངས་པ་ལ་སྦྱར་བའི་ཕྱི་མཐའ་ལ་བརྟེན་པ་བརྒྱད་དེ་བཅུ་དྲུག །
ཕྱི་ལོ་ ༡༩༥༡ ཟླ་བ་ ༥ ཚེས་ ༢༣ ཉིན་རྒྱ་ནག་རྒྱལ་ས་པེ་ཅིང་དུ་རྒྱ་བོད་གཉིས་བར་ཆིངས་ཡིག་དོན་ཚན ༡༧ ཞེས་པ་དེ་བཞག་པ་དང། ཞྭ་སྒབ་པས་རང་གི་ལུང་པར་ཆགས་འཇིག་ཅི་ཡོང་མ་འོངས་སྔོན་དཔགས་ལྟ་བུའི་སྒོ་ནས་ཁོང་རང་རྒྱ་ནག་གི་བཙན་དབང་འོག་ནས་གནས་སྡོད་བྱེད་མི་དགོས་པར་རྒྱ་གར་དུ་འགྲོ་ཆོག་རྒྱུའི་བཀའ་འཁྲོལ་ཞུས་ཏེ། རྒྱ་གར་ནང་སླེབས་རྗེས་དེ་སྔོན་བོད་ཀྱི་ལོ་རྒྱུས་ཁྲོད་སྲིད་དོན་གྱི་གནས་སྟངས་རྩལ་དུ་བཏོན་ནས་བྲིས་པའི་ལོ་རྒྱུས་ཚད་ལྡན་ཞིག་དབྱིན་བོད་གཉིས་ཆར་ཕར་ཞོགས་བོད་རང་སྐད་དུའང་མེད་སྟབས། དེ་སྔོན་ཁུ་བོ་ཁྲི་སྨོན་པས་མངག་བཅོལ་དང་མིག་སྔའི་ཛ་དྲག་གི་དགོས་མཁོ་གཉིས་ཆ་གཞིར་བཞག་ནས་༡༩༥༡ནས་འགོ་བཙུགས་ཏེ་བོད་ཀྱི་སྲིད་དོན་རྒྱལ་རབས་ཞེས་པ་ཐོག་མར་དབྱིན་ཡིག་ནང་གསར་རྩོམ་གྱི་ངལ་བ་ལྷུར་ལེན་གནང་བ་མ་ཟད། ད་དུང་སྐུའི་གཅེན་པོ་རྒྱལ་པོ་དོན་གྲུབ་དང༌། མཁན་ཆུང་བློ་བཟང་རྒྱལ་མཚན་བཅས་མཉམ་སྦྲེལ་ཐོག་བོད་ཀྱི་ཆབ་སྲིད་འཐབ་རྩོད་ཆེད་བོད་ཀྱི་སྐྱིད་སྡུག་ཚོགས་པ་ཞེས་པ་ཞིག་གསར་འཛུགས་བྱས། ལས་འགུལ་དེས་གསང་བའི་སྒོ་ནས་རྒྱ་ནག་ལ་སུན་གཙེར་ཆེན་པོ་བཟོ་བཞིན་ཡོད་སྟབས་ཕྱི་ལོ་ ༡༩༥༨ ལོར་རྒྱ་ནག་གིས་ྋགོང་ས་མཆོག་དང་བཀའ་ཤག་གཉིས་སུ་ཞྭ་སྒབ་པ་སོགས་མི་དགུ་པོ་གཞུང་གི་ལས་གནས་ནས་ཕྱིར་འབུད་གཏོང་དགོས་པའི་གནོན་ཤུགས་སྤྲད་ཡོད་པ་རེད། ཕྱི་ལོ་ ༡༩༥༦ ལོར་ནང་པ་སངས་རྒྱས་པའི་སྟོན་པ་བཅོམ་ལྡན་འདས་སྐུ་མྱ་ངན་ལས་འདས་ནས་ལོ་༢༥༠༠འཁོར་བའི་དུས་དྲན་དུྋགོང་ས་མཆོག་རྒྱ་གར་དུ་ཕེབས་སྐབས་ཞྭ་སྒབ་པར་ཁོང་གི་སྲིད་དོན་རྒྱལ་རབས་དེབ་དེ་མཇུག་སྐྱོང་དགོས་པའི་སྐུལ་མ་ཡང་གནང་ཡོད།
གནས་བརྟན་བཅུ་དྲུག་གི་ཞལ་ཐང་རྒྱབ་ཡིག་བཞུགས་སོ། །རྨད་བྱུང་ཐུགས་བསྐྱེད་ཤར་རིའི་ཕྲག་པ་ནས། །གྲངས་མེད་ཚོགས་གཉིས་ཆ་ཤས་བསགས་པ་ལས། །སྐུ་གསུམ་དཀྱིལ་འཁོར་ཡོངས་སུ་རྫོགས་པ་ཡི། །འདྲེན་མཆོག་ཤཱཀྱའི་ཏོག་ལ་ཕྱག་འཚལ་ལོ། །ཛམྦུ་ནཱ་དའི་ཅོད་པཎ་ཀཻ་ལ་ཤར། །རྩེ་གཅིག་མཉམ་པར་བཞག་དང་ལྷན་ཅིག་ཏུ། །ཐུགས་བསྐྱེད་དྲི་བཟང་རྔ་གཡབ་རླུང་གིས་བསྐུལ། །གནས་བརྟན་ཡན་ལག་འབྱུང་ལ་ཕྱག་འཚལ་ལོ། །མ་སྨད་དྲང་སྲོང་རི་བོའི་ངོས་ཤོད་ན། །རྩེ་གཅིག་མཉམ་པར་བཞག་པའི་ཕྱག་རྒྱ་ཡིས། །འགྲོ་ཀུན་ཐར་པའི་ལམ་ལ་འདྲེན་མཛད་པའི། །གནས་བརྟན་མ་ཕམ་པ་ལ་ཕྱག་འཚལ་ལོ། །འཕགས་ནོར་ལོ་མ་བདུན་པའི་ནགས་ཁྲོད་ནས། །སྡིགས་མཛུབ་མཚོན་གྱིས་བདག་འཛིན་མཐར་བསྐྲད་ཅིང༌། །རྔ་གཡབ་བསིལ་བས་འགྲོ་བའི་གདུང་བ་འཇོམས། །གནས་བརྟན་ནགས་ན་གནས་ལ་ཕྱག་འཚལ་ལོ། །ལངྐའི་དབང་ཕྱུག་གནས་པའི་ཟངས་གླིང་ནས། །ཐེག་མཆོག་གསེར་གྱི་རྣ་ཀོར་ཟླུམ་པོ་ནི། །ངེས་ལེགས་གོ་འཕང་མཛེས་པའི་དཔལ་སྦྱིན་པ། །གནས་བརྟན་དུས་ལྡན་ཞབས་ལ་ཕྱག་འཚལ་ལོ། །འཛམ་བུའི་ཆུ་བོའི་འགྲམ་གྱི་སིང་ག་ལར། །འགྲོ་ཀུན་སྲིད་ཞིའི་འཇིགས་ལས་ངས་སྒྲོལ་ཞེས། །མཚོན་ཕྱིར་སྡིགས་མཛུབ་རྔ་གཡབ་བསྣམས་མཛད་པ། །གནས་བརྟན་རྡོ་རྗེ་མའི་བུ་ལ་ཕྱག་འཚལ། །དབུས་འགྱུར་ནུབ་རྒྱུད་ཀ་ཤི་སྨི་རི་ན། །ཐུགས་བསྐྱེད་འདོད་འཇོ་བ་མོ་ལས་འཁྲུངས་ཤིང༌། །དཔལ་ཀུན་གསེར་གྱི་ཞགས་པས་འགུགས་མཛད་པའི། །གནས་བརྟན་གསེར་གྱི་བེའུ་ལ་ཕྱག་འཚལ་ལོ། །ནུབ་ཕྱོགས་བ་ལང་སྤྱོད་པའི་གླིང་མཆོག་ན། །ཟག་མེད་མཉམ་པར་བཞག་པའི་ཏིང་འཛིན་གྱིས། །སྲིད་ཞིའི་རྒུད་པའི་རྨོངས་གཉིད་དཀྲོག་མཛད་པའི། །བྷ་ར་ངྷ་ཛ་གསེར་ཅན་ལ་ཕྱག་འཚལ། །ལྷུན་པོའི་བྱང་ཕྱོགས་སྒྲ་མི་སྙན་གླིང་ན། །ཕོངས་པའི་རྒུད་ཚོགས་ང་ཡིས་བཅིལ་ནུས་ཞེས། །འདོད་འཇོ་ནོར་བུ་སྐྱུགས་པའི་ནེའུ་ལེ་འཆང༌། །གནས་བརྟན་བ་ཀུ་ལ་ལ་ཕྱག་འཚལ་ལོ། །གནས་མཆོག་པྲི་ཡང་ཀི་ཡི་གླིང་ན་བཞུགས། །སེམས་མཆོག་རིན་ཆེན་པྲོག་ཞུ་འཛིན་པ་ཡིས། །འགྲོ་ཀུན་ཐེག་པ་མཆོག་ལ་དབང་བསྐུར་བ། །གནས་བརྟན་སྒྲ་གཅན་འཛིན་ལ་ཕྱག་འཚལ་ལོ། །འཛམ་གླིང་གནས་མཆོག་བྱ་རྒོད་ཕུང་པོའི་རིར། །མ་སྨད་མཁྱེན་རབ་ཉི་ཟླའི་སྤྱན་ཞགས་ཀྱིས། །འགྲོ་ཁམས་མོས་པ་རྒྱ་མཚོའི་ཚུལ་གཟིགས་པ། །གནས་བརྟན་ལམ་ཕྲན་སྟོན་ལ་ཕྱག་འཚལ་ལོ། །ལྷུན་པོའི་ནུབ་ཕྱོགས་ལུས་འཕགས་གླིང་ན་ནི། །ཟབ་རྒྱས་ཆོས་ཀྱི་གྲུ་ཆར་འཇོ་དང་ལྷན། །ངན་ངོན་བསོད་སྙོམས་ལེན་པའི་ལྷུང་བཟེད་འཆང༌། །བྷ་ར་ངྷ་ཛ་བསོད་སྙོམས་ལེན་ལ་འདུད། །སྐབས་གསུམ་གནས་མཆོག་སུམ་ཅུ་རྩ་གསུམ་ན། །ཟབ་རྒྱས་ཆོས་ཀྱི་གླེགས་བམ་ཁ་ཕྱེས་ཏེ། །ཆོས་ཚུལ་རྒྱ་མཚོ་འཆད་པའི་འཕྲིན་ལས་ཅན། །གནས་བརྟན་ལམ་སྟོན་ཞབས་ལ་ཕྱག་འཚལ་ལོ། །བང་རིམ་བཞི་ལྡན་ལྷུན་པོའི་ངོས་སུ་བཞུགས། །གཞན་ཕན་བདུད་རྩིས་གང་བའི་བུམ་པ་དང༌། །བྱང་ཕྱོགས་སོ་བདུན་མཚོན་པའི་མཁར་བསིལ་བསྣམས། །གནས་བརྟན་ཀླུ་ཡི་སྡེ་ལ་ཕྱག་འཚལ་ལོ། །གནས་མཆོག་རི་བོ་བྷི་ཧི་ལ་བཞུགས་ནས། །རྣམ་གྲོལ་ཐར་པའི་ལམ་བཟང་ངས་བསྟན་ཅེས། །ཕྱག་གཉིས་གླེགས་བམ་བསྣམས་པའི་ཕྱག་རྒྱ་འཆང༌། །གནས་བརྟན་སྦེད་བྱེད་ཞབས་ལ་ཕྱག་འཚལ་ལོ། །བྱང་གི་བྱང་ཕྱོགས་རི་བོ་གངས་ཅན་ན། །ལྷར་བཅས་ཆེ་རྒུ་བསོད་ནམས་ཞིང་གི་རྟེན། །རྨད་བྱུང་བྱང་ཆུབ་མཆོད་རྟེན་བསྣམས་མཛད་པ། །གནས་བརྟན་མི་ཕྱེད་པ་ལ་ཕྱག་འཚལ་ལོ། །སྣང་མཐའི་མདུན་ས་དད་པའི་ས་གཞི་ལ། །གཏོང་ཕོད་འབྱོར་པའི་མྱུ་གུ་འབུས་པ་ལས། །ཞིང་མཆོག་འཕགས་ཚོགས་མཉེས་པའི་སྙེ་མ་ཅན། །དགེ་བསྙེན་ངྷ་རྨ་ཏཱ་ལར་ཕྱག་འཚལ་ལོ། །རྒྱལ་ཐང་སུམ་རྩེན་གླིང་གི་མཁན་རིན་པོ་ཆེ་བློ་བཟང་ཐུབ་བསྟན་གྱིས་འབྲས་སྤུངས་ཕུ་ཁང་ཁང་ཚན་དུ་གནས་བརྟན་བཅུ་དྲུག་གི་ཞལ་ཐང་སྤྱི་འཇོག་ཐོག་ཀའི་རྒྱབ་ཡིག་ཏུ་འབྲི་རྒྱུར་ཕུ་ཁང་དགེ་བཤེས་བརྩོན་འགྲུས་ཀྱིས་སྐུལ་བ་ལྟར་བྲིས་པ་དགེ་ལེགས་འཕེལ། འདི་མན་མ་དཔེ་ཕུ་ཁང་ཁང་ཚན་ནས་ཚུན་ཁུར་མ་བྱུང་བས་སྒྲིག་ཐབས་མ་བྱུང༌།
བོད་རྗེ་བཅུ་པ་ཨེ་ཤོ་ལེགས་ནི། སྤྱི་ལོ་སྔོན་དུས་རབས་གཉིས་པའི་ནང་སྤུར་དེ་གུང་རྒྱལ་དང་། ཡུམ་སྲིབ་འོམ་ཐང་སྨན་མཚོ་གཉིས་ཀྱི་སྲས་སུ་འཁྲུངས། ཆོས་འབྱུང་མཁས་པའི་དགའ་སྟོན་ལས། དེ་ཡི་བློན་པོ་ལྷ་བུ་མགོ་དཀར་ཟེར། །ཁུ་ཁུ་རུ་ལས་སྐྱེས་པའི་བུ་ཡིས་བྱས། །ཞེས་འབྱུང་བ་ལྟར། རུ་ལས་སྐྱེས་ཀྱི་བུ་ལྷ་བུ་མགོ་དཀར་དཀར་གྱིས་བློན་བྱས་ཏེ་ཞིང་ལ་དོར་ཁ་དང་། འབྲོག་ལ་ཐུལ་བརྩི་བ། ཕུ་ཆུ་ཡུར་དུ་འདྲེན་པ། མདའ་རུ་ཆུ་མ་རྨོ་བ་བཅས་ཀྱི་སྲོལ་གཏོད། གསས་མཁར་སྟག་རྩེ་བཞེངས། སྐུ་གཤེན་ཅོ་ཉག་ཞེར་གྱིས་མཛད། བཙུན་མོ་དམུ་ལྕམ་བྲ་མ་ཁབ་ཏུ་བསུས། རིགས་སྲས་དེ་ཤོ་ལེགས་འཁྲུངས། སྐུ་པུར་གཡའ་སྤང་མཚམས་སུ་སྦས་ཏེ་བང་སོ་བཏབ་པས་ས་ཡི་ལེགས་དྲུག་གི་ཐོག་མར་བགྲངས།
རབ་གསལ་བཙན་ཁང(ལྷ་ས་གྲོང་ཁྱེར་ནང་རབ་གསལ་ཨོ་ཡོན་ལྷན་ཁང་ཁོངས）དུ་ཀླུ་བཙན་མཐུ་སྟོབས་དབང་ཕྱུག་ཁོག་ཞུགས་བྱེད་ཅིང་། དོ་དམ་སེ་ར་དགོན་པ་ནས་བྱེད་ཀྱི་ཡོད། མང་ཚོགས་ཀྱི་བཤད་སྲོལ་དུ་སྤྱི་ལོའོ་དུས་རབས་བདུན་པའི་ནང་བཙན་པོ་སྲོང་བཙན་སྒམ་པོའི་བཙུན་མོ་རྒྱ་བཟའ་ཝུན་ཁྲེན་ཀོང་ཇོ་དེ་གར་བཞུགས་མྱོང་བ་དང་། འོ་ཐང་མཚོའི་ཀླུ་བཙན་གནས་གཞིའི་རྡོ་ཞིག་དོན་པ་དེར་བཙན་ཁང་དེ་བཞེངས་སྐད།༼དུང་དཀར་ཚིག་མཛོད་ཆེན་མོ་༽ལས་བཏུས།
ཡལ་འདབ་དང་པོའི་དཔྱད་གཞི་ཡིག་ཆ་ཁག༡ <<མདོ་རྒྱ་ཆེར་རོལ་པ>>། བཀའ་འགྱུར་སྡེ་དགེ་པར་མ། མདོ་སྡེ། ཇ༢༢༠༨༤- ༠༩༡༥་༠༩༢༥- སྐྲཁ ༤ oཐ ༡༠- ཆoརྡ། ༣༠་༤༠ ༢ <<འདུལ་བ་ལུང་གཞི>>། བཀའ་འགྱུར་སྡེ་དགེ་པར་མ། འདུལ་བ། ཇ༢༢༠༨༤- ༠༨༨༦་༠༨༨༦་༠༨༩༧- སྐྲཁ ༡ oཐ ༡༠- ཆoརྡ། ༡་༡༢༣ <<མདོ་མཛངས་བླུན>>། བཀའ་འགྱུར་སྡེ་དགེ་པར་མ། མདོ་སྡེ། ཇ༢༢༠༨༤- ༠༩༡༥་༠༩༢༥- སྐྲཁ ༤ oཐ ༡༠- ཆoརྡ། ༣༠་༤༠ ༤ <<མདོ་སྡེ་ཕལ་བོ་ཆེ>>། བཀའ་འགྱུར་སྡེ་དགེ་པར་མ། མདོ་སྡེ། ཇ༢༢༠༨༤- ༠༩༡༥་༠༩༢༥- སྐྲཁ ༤ oཐ ༡༠- ཆoརྡ། ༣༠་༤༠༥ <<མདོ་དཀོན་མཆོག་བརྩེགས་པ>>། བཀའ་འགྱུར་སྡེ་དགེ་པར་མ། དཀོན་བརྩེགས། ཇ༢༢༠༨༤- ༠༩༢༦་༠༩༣༦- སྐྲཁ ༥ oཐ ༡༠ - ཆoརྡ། ༤༡་༥༡༦ <<འཇམ་དཔལ་རྩ་རྒྱུད>>། བཀའ་འགྱུར་སྡེ་དགེ་པར་མ། རྒྱུད་འབུམ། ཇ༢༢༠༨༤- ༠༩༥༨་༠༩༦༨- སྐྲཁ ༨ oཐ ༡༠- ཆoརྡ། ༧༣་༨༣ ༧ <<མདོ་སྡེ་བསྐལ་པ་བཟང་པོ>>། བཀའ་འགྱུར་སྡེ་དགེ་པར་མ། མདོ་སྡེ། ཇ༢༢༠༨༤- ༠༩༠༧་༠༩༡༤- སྐྲཁ ༣ oཐ ༡༠-ཆoརྡ། ༢༢་༢༩༨ <<འཕགས་པ་ཕུང་པོ་གསུམ་པའི་མདོ>>། བཀའ་འགྱུར་སྡེ་དགེ་པར་མ། མདོ་སྡེ། ཇ༢༢༠༨༤- ༠༩༠༧་༠༩༡༤- སྐྲཁ ༣ oཐ ༡༠-ཆoརྡ། ༢༢་༢༩༩ <<གདགས་པའི་བསྟན་བཅོས>>། མོའུ་འགལ་གྱི་བུས་བརྩམས་པ། ༡༠ <<མཛོད་རྩ་བ>>། དབྱིག་གཉེན་གྱིས་བརྩམས་པ། ༡༡ <<མཛོད་རང་འགྲེལ>>། དབྱིག་གཉེན་གྱིས་བརྩམས་པ། ༡༢ <<མཛོད་འགྲེལ་རྒྱལ་སྲས་མ>>། རྒྱལ་སྲས་གྲགས་པ་མཐའ་ཡས་གྱིས་བརྩམས་པ། ༡༣ <<མཛད་པ་བཅུ་གཉིས་ཀྱི་བསྟོད་པ་དོན་ལྡན་མ>>། སློབ་དཔོན་ཀླུ་སྒྲུབ་ཀྱིས་བརྩམས་པ། ༡༤ <<སྐྱེ་རབས་སོ་བཞི་པ>>། སློབ་དཔོན་རྟ་དབྱངས་ཀྱིས་བརྩམས་པ། ༡༥ <<ཐེག་པ་ཆེན་པོའི་རྒྱུད་བླ་མ>>། རྗེ་བཙུན་བྱམས་མགོན་གྱིས་བརྩམས་པ། ༡༦ <<དཔག་བསམ་འཁྲི་ཤིང༌>>། རྒྱལ་པོ་དགེ་དབང་དང་དེའི་སྲས་ཟླ་བཟང་གིས་བརྩམས་པ། ༡༧ <<གྲུབ་ཆེན་བརྒྱད་ཅུ་རྩ་བཞིའི་རྣམ་ཐར>>། ཨ་ཁས་ཀ་རས་བརྩམས་པ། ༡༨ <<སྒྲུབ་ཐབས་ཀུན་བཏུས>>། ༡༩ <<བུ་སྟོན་ཆོས་འབྱུང༌>>། བུ་སྟོན་རིན་ཆེན་གྲུབ་ཀྱིས་བརྩམས་པ། ༢༠ <<བསྟོད་པ་བྱིན་རླབས་ཉེར་འཇུག>>། རྗེ་ཙོང་ཁ་པས་བརྩམས་པ། ༢༡ <<ཀློང་ཆེན་ཆོས་འབྱུང་>>། རྒྱལ་བ་ཀློང་ཆེན་རབ་འབྱམས་པས་བརྩམས་པ། ༢༢ <<བསྟོད་པ་བདུད་དཔུང་ཕྱེ་འཐག་མ>>། རྒྱལ་དབང་དགེ་འདུན་གྲུབ་པས་བརྩམས་པ། ༢༣ <<འདུལ་བའི་གླེང་འབུམ་ཆེན་མོ>>། རྒྱལ་དབང་དགེ་འདུན་གྲུབ་པས་བརྩམས་པ། ༢༤ <<ཆོས་འབྱུང་མཁས་པའི་དགའ་སྟོན>>། དཔའ་བོ་གཙུག་ལག་ཕྲེང་བས་བརྩམས་པ།༢༥ <<དེབ་ཐེར་སྔོན་པོ>>། འགོས་ལོ་གཞོན་ནུ་དཔལ་གྱིས་བརྩམས་པ། ༢༦ <<དེབ་ཐེར་དཔྱིད་ཀྱི་རྒྱལ་མོའི་གླུ་དབྱངས>>། ོང་ས་ལྔ་པ་ཆེན་པོས་བརྩམས་པ། ༢༧ <<ཐུབ་རྣམས་སྤང་རྟོགས་མ>>། ོང་ས་ལྔ་པ་ཆེན་པོས་བརྩམས་པ། ༢༨ <<ལམ་རིམ་བླ་མ་བརྒྱུད་པའི་རྣམ་ཐར>>། བཀའ་ཆེན་ཡེ་ཤེས་རྒྱལ་མཚན་གྱིས་བརྩམས་པ། ༢༩ <<དེབ་ཐེར་དམར་པོ>>། ཚལ་པ་ཀུན་དགའ་རྡོ་རྗེས་བརྩམས་པ། ༣༠ <<དེབ་ཐེར་དམར་པོའི་མཆན་འགྲེལ>>། དུང་དཀར་བློ་བཟང་འཕྲིན་ལས་ཀྱིས་བརྩམས་པ།༣༡ <<དེབ་དམར་གསར་མ>>། པཎ་ཆེན་བསོད་ནམས་གྲགས་པས་བརྩམས་པ། ༣༢ <<ཆོས་འབྱུང་དཔག་བསམ་ལྗོན་བཟང་>>། སུམ་པ་མཁན་པོ་ཡེ་ཤེས་དཔལ་འབྱོར་གྱིས་བརྩམས་པ། ༣༣ <<རྒྱ་གར་ཆོས་འབྱུང་>>། ཇོ་ནང་ཏུ་ར་ན་ཐས་བརྩམས་པ། ༣༤ <<སྨྱུང་གནས་བླ་མ་བརྒྱུད་པའི་རྣམ་ཐར>>། བྲག་དཀར་བློ་བཟང་དཔལ་ལྡན་གྱིས་བརྩམས་པ། ༣༥ <<སྟོན་པའི་རྣམ་ཐར>>། ཨ་མདོ་དྷི་ཚ་ཡེ་ཤེས་རྒྱ་མཚོས་བརྩམས་པ། ༣༦ <<རྗེ་ཙོང་ཁ་པའི་རྣམ་ཐར་ཆེན་མོ>>། འབྲུག་རྒྱལ་དབང་ཆོས་རྗེས་བརྩམས་པ། ༣༧ <<གཏད་རབས་བདུན་གྱི་རྣམ་ཐར>>། ཇོ་ནང་ཏུ་ར་ནུ་ཐས་བརྩམས་པ། ༣༨ <<བསྟན་པ་སྤྱིའི་རྣམ་བཞག>> ཀིརྟི་བློ་བཟང་འཕྲིན་ལས་ཀྱིས་བརྩམས་པ། ༣༩ <<བསྟན་པ་སྤྱིའི་རྣམ་བཞག>> སྤྲུལ་སྐུ་བསོད་ནམས་ཡེ་ཤེས་དབང་པོས་བརྩམས་པ། འདི་ལུང་འདྲེན་ཙམ་པ་མ་གཏོགས་ལག་སོན་མ་བྱུང༌། ༤༠ <<ཕྱག་ཆེན་རྒྱལ་བའི་གཞུང་ལམ>> པཎ་ཆེན་བློ་བཟང་ཆོས་རྒྱན་གྱིས་བརྩམས་པ། ༤༡ <<འདུལ་བའི་བསྟན་རྩིས>>། པཎ་ཆེན་བསོད་ནམས་གྲགས་པས་བརྩམས་པ། ༤༢ <<གྲུབ་མཐའ་ཤེལ་གྱི་མེ་ལོང་>>། ཐུའུ་བཀྭན་ཆོས་ཀྱི་ཉི་མས་བརྩམས་པ། ༤༣ <<བསྟན་རྩིས་ཀྱི་རྣམ་བཞག>> ཀ་ཐོག་རིག་འཛིན་ཚེ་དབང་ནོར་བུས་བརྩམས་པ། ༤༤ <<བསྟན་རྩིས་གསལ་བའི་ཉིན་བྱེད་>>། མང་ཐོས་ཀླུ་སྒྲུབ་རྒྱ་མཚོས་བརྩམས་པ། ༤༥ <<བསྟན་རྩིས་གསལ་བའི་སྒྲོན་མེ>>། ཇོ་ནང་ཏུ་ར་ནུ་ཐས་བརྩམས་པ། ༤༦ <<བསྟན་རྩིས་ཉིན་བྱེད་སྣང་བ>>། རྫ་དཔལ་སྤྲུལ་ཨོ་རྒྱན་འཇིགས་མེད་དབང་པོས་་བརྩམས་པ། ༤༧ <<ལོ་ཚིགས་དང་ཤེལ་མེ་ལོང་>>། དུང་དཀར་བློ་བཟང་འཕྲིན་ལས་ཀྱིས་བརྩམས་པ། ༤༨ <<བསྟན་རྩིས་ཀུན་ལས་བཏུས་པ>>། ཚེ་ཏན་ཞབས་དྲུང་གིས་བརྩམས་པ། ༤༩ <<རྒྱ་རབས་དེབ་ཐེར་དཀར་པོ>>། དགེ་འདུན་ཆོས་འཕེལ་གྱིས་བརྩམས་པ། ༥༠ <<སྟོན་པ་ཐུབ་པའི་དབང་པོའི་སྐྱེས་རབས>>། ཀརྨ་པ་རང་བྱུང་རྡོ་རྗེས་བརྩམས་པ། ༥༡ <<སྟོན་པའི་སྐྱེས་རབས>>། བྲག་དཀར་བློ་བཟང་དཔལ་ལྡན་གྱིས་བརྩམས་པ། ༥༢ <<སྟོན་པའི་རྟོགས་བརྗོད་མུ་ཏིག་ཕྲེང་བ>>། རྒྱལ་མཁན་པོ་གྲགས་པ་རྒྱལ་མཚན་གྱིས་བརྩམས་པ། ༥༣ <<སྟོན་པའི་མཛད་པ་བཅུ་གཉིས་ཀྱི་རྟོགས་་བརྗོད>> ཞྭ་དམར་ངག་དབང་ཆོས་ཀྱི་དབང་ཕྱུག་གིས་བརྩམས་པ། ༥༤ <<སྟོན་པའི་མཛད་པ་ཆོས་འབྱུང་བསྟན་པའི་གསལ་བྱེད་རྒྱན་གྱི་འོད་ཟེར>>། པཎ་ཆེན་ཡེ་ཤེས་ བཟང་པོ་དང་ཡེ་ཤེས་རྩེ་མོས་བརྩམས་པ། ༥༥ <<རྒྱ་གར་གནས་ཆེན་ཁག་ལ་བགྲོད་པའི་ལམ་ཡིག>> དགེ་འདུན་ཆོས་འཕེལ་གྱིས་བརྩམས་པ། ༥༦ <<རྒྱ་གར་པཎ་གྲུབ་ཀྱི་རྣམ་ཐར་གཟིགས་བདེ>>། མཁས་བཙུན་བཟང་པོས་བསྒྲིགས་པ། ༥༧ <<འཇིགས་བྱེད་ཆོས་འབྱུང་>>། ཀུན་མཁྱེན་འཇམ་བཞད་པ་ངག་དབང་བརྩོན་འགྲུས་གྱིས་བརྩམས་པ། ༥༨ <<རྒྱལ་ཁམས་རིག་པས་བསྐོར་བའི་རྒྱལ་རབས་དེབ་ཐེར་གསེར་གྱི་ཐང་མ>>། དགེ་འདུན་ཆོས་འཕེལ་ གྱིས་བརྩམས་པ། ༥༩ <<ཤེས་བྱ་ཀུན་ཁྱབ་རྩ་འགྲེལ>>། ཀོང་སྤྲུལ་ཡོན་ཏན་རྒྱ་མཚོས་བརྩམས་པ། ༦༠ <<སྡེ་དགེ་བཀའ་འགྱུར་དཀར་ཆག>> སི་ཏུ་གཙུག་ལག་ཆོས་ཀྱིསྣང་བས་བརྩམས་པ། ༦༡ <<སྡེ་དགེ་བསྟན་འགྱུར་དཀར་ཆག>> ཞུས་ཆེན་ཚུལ་ཁྲིམས་རིན་ཆེན་གྱིས་བརྩམས་པ། ༦༢ <<ཕར་ཕྱིན་བློ་གསལ་དགའ་བསྐྱེད>>། མཁན་ཟུར་པདྨརྒྱལ་མཚན་གྱིས་བརྩམས་པ། ༦༣ <<བདེ་བར་གཤེགས་པའི་མཛད་པ་བཅུ་གཉིས་ལ་བསྟོད་ཕྱག་ཀུན་ཏུ་བཟང་པོའི་དགའ་སྟོན།>> ཀརྨ་པ་ཆོས་དབྱིངས་རྡོ་རྗེས་བརྩམས་པ།༦༤ <<དེབ་ཐེར་སྔོན་པོ་གསར་མ>>། ཁང་དཀར་ཚུལ་ཁྲིམས་སྐལ་བཟང་གིས་བརྩམས་པ། ༦༥ <<དེབ་ཐེར་ལྗང་ཁུ>>། ཁང་དཀར་ཚུལ་ཁྲིམས་སྐལ་བཟང་གིས་བརྩམས་པ། ༦༦ <<སངས་རྒྱས་ཀྱི་གསུང་རབ་ལས་བྱུང་བའི་འཇིག་རྟེན་ཆགས་ཚུལ་གྱི་དྲིས་ལན>>། ཚུལ་ཁྲིམས་བློ་གྲོས་ ཀྱིས་བརྩམས་པ། ༦༧ <<ཆོས་ཀྱི་འཁོར་ལོ་ལེགས་པར་གཏན་ལ་ཕབ་པ་ཐེག་པ་ཆེན་པོའི་ཚུལ>>། འབྲི་གུང་སྐྱོབ་པ་འཇིག་རྟེན་ གསུམ་མགོན་གྱིས་བརྩམས་པ། འཕགས་བོད་ཆོས་འབྱུང་། ཡལ་འདབས་དང་པོ།
མཚན་རྒྱས་པར་ཆུ་བཟང་རི་ཁྲོད་ཡིད་དགའ་ཆོས་འཛིན་ཞེས་ཞུ། སེ་ར་དགོན་ནས་གཡས་ངོས་སུ་སྤྱི་ལེ་བཞི་ལྔ་ཙམ་འཁོར་ལམ་བརྒྱུད་སོང་ན་སྤྱི་གསོ་སྐོར་ཞེས་པའི་གྲོང་གི་རི་ལྡེབས་སུ་རི་ཁྲོད་དེ་མཇལ་རྒྱུ་ཡོད། རི་ཁྲོད་དེ་ནི་སྤྱི་ལོ་༡༦༩༦ལོར་སྡེ་སྲིད་སངས་རྒྱས་རྒྱ་མཚོས་ཕྱག་བཏབ་གནང་མཛད། རྒྱལ་བ་ལྔ་པའང་གནས་དེར་ཞབས་བཅག་མྱོང་ཡོད། དེའང་རི་ཁྲོད་དེའི་རྟག་ཏུ་བྱ་རྒོད་ཆུ་མིག་ཅེས་པ་ཆུ་བཟང་བ་ཞིག་ཡོད་པ་དེ་ནས་བྱ་རྒོད་ཀྱིས་ཆུ་བཏུངས་པ་རྒྱལ་བ་ལྔ་པས་གཟིགས་པས་ཆུ་མིག་དེར་བྱ་རྒོད་ཆུ་མིག་དང་རི་ཁྲོད་དེར་ཆུ་བཟང་རི་ཁྲོད་ཅེས་འདོགས་གནང་མཛད། ཐོག་མར་གནས་དེ་སྡེ་སྲིད་སངས་རྒྱས་རྒྱ་མཚོས་ཡུམ་གྱི་ཚོགས་བསགས་གྲིབ་སྦྱངས་གནང་སར་བསྐྱོན་པ་ཡིན་ཞེས་གསུངས། སྡེ་སྲིད་སངས་རྒྱས་རྒྱ་མཚོ་ནི་ཉང་བྲན་གྲོང་སྨད་ཅེས་པར་སྐུ་འཁྲུངས (ཞེས་འཁྲུངས་ཁང་དེ་ནི་རི་ཁྲོད་དེ་དང་ཉེ་བའི་གཡས་ངོས་སུ་ཡོད)དེ་ནས་ཆུ་བཟང་བླ་མ་རིན་པོ་ཆེའམ་སྟག་ཕུའི་ཡོངས་འཛིན་ཡེ་ཤེས་རྒྱ་མཚོ་ཕེབས་ནས་དགོན་དེ་རྒྱ་བསྐྱེད་བྱུང་། སེ་ར་བྱེས་སྨད་གྲྭ་ཚང་སོ་སོ་ནས་དགེ་སློང་བརྒྱད་རེ་གཏན་བཞུགས་གནང་དགོས་པ་ཡིན། དེ་རྗེས་རིམ་བཞིན་རྒྱ་བསྐྱེད་བྱུང་སྟེ་ཕ་བོང་ཁ་རིན་པོ་ཆེ་དང་། ཁྲི་བྱང་རིན་པོ་ཆེ། བྲག་རི་རིན་པོ་ཆེ་སོགས་ཀྱི་བླ་བྲང་ཡོད་ལ་གནས་དེར་བླ་མ་དེ་དག་གིས་གསུང་ཆོས་རིམ་པར་གནང་བས་སྔོན་འདུ་ཁང་ཀ་བ་ཉི་ཤུའི་སར་ཆོས་རྒྱལ་སྲོང་བཙན་གྱིས་གཏེར་ལས་བཞེས་པའི་རྡོ་སྐུ་རིན་པོ་ཆེ་ཞེས་རྡོའི་ཐུབ་དབང་གི་སྐུ་བརྙན་སོགས་རྟེན་དང་བརྟེན་པར་བཅས་དང་། རྣལ་འབྱོར་ལྷ་ཁང་ནང་རྣལ་འབྱོར་མའི་སྐུ་བརྙན་ཐོག་སོ་གཅིག་ལྷག གུ་རུ་ལྷ་ཁང་ནང་གུ་རུ་མཚན་བརྒྱད་སོགས་བཞུགས་སུ་གསོལ་བ་མཇལ་རྒྱུ་ཡོད། ད་ལྟ་གསར་བཞེངས་འདུ་ཁང་ནང་སྔོན་གྱི་རྡོ་སྐུ་རིན་པོ་ཆེས་དབུས་སྔོན་གྱི་སྐུ་བརྙན་དེ་དག་གི་སྐུ་ཚབ་གསར་བཞེངས་གནང་བ་མཇལ་རྒྱུ་ཡོད།
ལོ་ཁྲི་སྟོང་མང་པོའི་ཡར་སྔོན་དུ་བོད་ཡུལ་འདི་རྒྱ་མཚོ་ཆེན་པོ་ཞིག་ཡིན་པར་གྲགས་ཤིང་། རྗེས་སུ་ཆུ་བོ་བྲི་ནས་ས་འོག་གི་ཆུ་དང་ཚྭ་མཚོ་རུ་གྱུར་བས་གྲག་ཡེར་ཚྭ་ཁ་ལྟ་བུའི་རང་བྱུང་གི་ཚྭ་ཡོད་པར་གྱུར། སྟབས་སྟེས་ཁེལ་བ་འདིས་བྱང་ཐང་གི་བོད་མི་ཚོས་གནམ་གྱིས་གནང་བའི་སྐྱེས་སུ་ སེམས་ཤིང་། ཁོ་ཚོས་ཚྭ་བླངས་ཏེ་བལ་པོའི་མི་དང་འབྲུ་རིགས་ལ་བརྗེ་ཞིང་། བལ་པོའི་མི་ཡིས་ཀྱང་གངས་རི་མཚོ་མོ་བརྒལ་ནས་ཧི་མ་ལ་ཡའི་རི་རྟིང་གི་གྲོང་མི་ ཚོའི་འབྲུ་རིགས་དང་རྗེ་བར་བྱེད། ཇ་དང་ཚྭ་ཡི་ཆེད་དུ་འདིར་འཚོ་བའི་མི་རྣམས་ལོ་རེ་རེ་བཞིན་འགག་དོག་མོ་དང་རི་གཟར་མོ་བརྒྱུད་ཅིང་། ཇ་དང་ཚྭ་ཡང་ཁོ་ཚོ་ཚེ་སྲོག་གི་རྟེན་དུ་གྱུར།
པེ་ཅིན་གྱི་བོད་པ་དག་གིས་ཕལ་ཆེར་ཚོད་ཚོད་ལ་ཕམ་སྲིད་པའི་སེམས་གཅོང་དེ་ཡང་རྐྱེན་ངན་གྲོགས་སུ་ཤར་སྲིད་པའི་གནས་ལུགས་ལ་ངེས་ཤེས་གསལ་ཐག་ཆོད་ཅིག་འདྲོངས་ཡོད་ངེས་ཤིང་། མ་མཐའ་ཡང་དེ་ནི་རང་རློམ་སྟོང་བ་དེ་དང་ང་རྒྱལ་གསོབ་གསོབ་དེ་ལས་ལྡབ་འགྱུར་གྱིས་དགེ་མཚན་ཆེ་བ་རྟོགས་ཡོད་སྲིད། དེར་བརྟེན། ད་ལྟའི་པེ་ཅིན་གྱི་བོད་པ་དག་ནི་ཧུར་བརྩོན་གྱིས་འཚོ་བ་ཤ་སྟག་རེད། ཁོང་ཅག་གི་དུས་ཚོད་དང་འཚོ་བ་ལ་འཆར་འགོད་དང་ཞིབ་ཆ་ལྡན་ལ། བྲེལ་སྣང་གིས་ཁེངས་པའི་ཚོར་བ་ཞིག་གིས་ལུས་སེམས་གཉིས་ཆར་ངལ་དུབ་ཀྱིས་གཙེས་ཀྱང་། དུས་ཚོད་ལ་བརྩོན་བསྲིས་ཆེ་ཞིང་། ཚེ་སྲོག་ལ་རིན་ཐང་ཆེ་བའི་སེམས་གསོ་ཞིག་གིས་ཡོད་ཚད་ལ་དབུགས་དབྱུངས་བར་བྱེད་ཐུབ། པེ་ཅིན་ནས་འདི་ལྟར་འཚོ་དུས་ང་མཚམས་རེར་དབྱར་གྱི་ཚ་གདུགས་ཀྱིས་བསྲེགས་ནས་གཞོབ་ལ་ཁད་བྱེད་ཅིང་། དགུན་གྱི་གྲང་རེག་གིས་འཁྱག་ནས་རེངས་ལ་ཁད་བྱེད། དབྱར་དགུན་གཉིས་ཀྱི་མཚམས་ནས་དུག་སྨུག་གིས་དབུགས་བཅད་ནས་ཤི་ལ་ཁད་བྱེད། སྐབས་དེ་དག་ཏུ། ང་ལ་གནས་འདི་ནས་བྲལ་ཏེ་ཕ་ཡུལ་ལོག་འདོད་པའི་འདུན་པ་འགོག་མེད་ཅིག་སྐྱེས་ཡོང་། ཡིན་ཡང་སེམས་འདུན་དེ་དུག་སྨུག་དྭངས་ནས་འགྲོ་བ་དང་བསྟུན་ནས་སེམས་འགོ་ནས་རང་ཡལ་དུ་གྱུར་འགྲོ། ངས་ད་ལྟ་ད་དུང་ཡང་ང་འདི་ལྟར་པེ་ཅིན་དང་གྱེས་མི་འདོད་པའི་རྒྱུ་རྐྱེན་ཅི་ཡིན་ལ་ཁ་གསལ་གྱིས་ལན་འདེབས་མི་ཐུབ། གལ་ཏེ། ཉིན་ཞིག་ང་གྲོང་ཁྱེར་ཆེན་པོ་འདི་དང་ཁ་བྲལ་ནས་ཕྱིར་ལོག་པ་ཡིན་ན། རྒྱུ་རྐྱེན་གཙོ་བོ་ནི་གོང་དུ་བརྗོད་པའི་དུས་ཚིགས་དང་གནམ་གཤིས་ཀྱི་ཕྱི་རྐྱེན་དེ་དག་ཡིན་མི་སྲིད་སྙམ། དེ་དག་ལ་ཅི་འདྲ་མི་གོམས་ཀྱང་། དེ་དག་གིས་ངའི་འབྱུང་གཞིའི་གཟུགས་པོ་འདི་ལ་གནོད་ཙམ་སྐྱེལ་བ་ལས། ང་བོད་པ་ཡིན་པའི་ཐོབ་ཐང་དང་། ང་བོད་པ་ཡིན་པའི་སེམས་པ་འདི་ལ་རྨ་ཁ་ཏོག་ཙམ་ཡང་བཟོ་མི་ཐུབ།
དོན་རྒྱན་སུམ་ཅུ་སོ་ལྔའི་ནང་གསེས་བཅོ་ལྔ་པ་ཆ་ཡི་རྒྱན་ནི་བསྒྲིབ་བྱའི་དངོས་པོ་དེའི་རང་བཞིན་མ་མཛེས་པར་མཐོང་བ་དེ་ཉིད་དངོས་པོ་གཞན་ཞིག་ལ་བསྙད་བཏགས་པའི་ཟོལ་གྱིས་ཁ་བསྒྱུར་ནས་སྒྲིབ་པར་བྱེད་པའི་རྒྱན་ཞིག་སྟེ། དེའི་ནང་གསེས་བཞི་ནི། འོས་པའི་ཆ། མ་འོས་པའི་ཆ། ཟོལ་གྱིས་སྨད་པའི་ཆ་དང་ཟོལ་གྱིས་བསྟོད་པའི་ཆ།
༆༆། ། ཕྱག་འཚལ་སྐབས་འདོན་རྒྱུའི་སྨོན་ཚིག་ས་པཎ་ཀུན་དགའ་རྒྱལ་མཚན་གྱི་གསུང་བཞུགས་སོ།། བདག་གི་མཆོག་གསུམ་དམ་པར་ཕྱག་འཚལ་བས། །བདག་དང་འགྲོ་ཀུན་སྡིག་སྒྲིབ་དག་པར་ཤོག །ལག་གཉིས་མཉམ་པར་ཐལ་མོ་སྦྱར་བ་ཡིས། །ཐབས་དང་ཤེས་རབ་ཟུང་འཇུག་ཐོབ་པར་ཤོག །ཐལ་མོ་སྤྱི་བོའི་གཙུག་ཏུ་སྦྱར་བ་ཡིས། །འོག་མིན་དགའ་ལྡན་གནས་སུ་བགྲོད་པར་ཤོག །ཐལ་མོ་སྨིན་མཚམས་དཔྲལ་བར་སྦྱར་བ་ཡིས། །ལུས་ཀྱི་སྡིག་སྒྲིབ་ཐམས་ཅད་དག་པར་ཤོག །ཐལ་མོ་མགྲིན་པའི་ཐད་དུ་སྦྱར་བ་ཡིས། །ངག་གི་སྡིག་སྒྲིབ་ཐམས་ཅད་དག་པར་ཤོག །ཐལ་མོ་སྙིང་གའི་ཐད་དུ་སྦྱར་བ་ཡིས། །ཡིད་ཀྱི་སྡིག་སྒྲིབ་ཐམས་ཅད་དག་པར་ཤོག །ཐལ་མོ་སྦྱར་བ་སོ་སོར་ཕྱེ་བ་ཡིས། །གཟུགས་སྐུ་གཉིས་ཀྱི་འགྲོ་དོན་བྱེད་པར་ཤོག །རྐང་གཉིས་པུས་མོ་ས་ལ་བཙུགས་པ་ཡིས། །འཁོར་བ་ངན་སོང་གནས་ལས་ཐར་བར་ཤོག །ལག་གཉིས་སོར་བཅུ་་ས་ལ་བཙུགས་པ་ཡིས། །ས་བཅུ་ལམ་ལྔ་རིམ་གྱིས་བགྲོད་པར་ཤོག །མགོ་བོ་དཔྲལ་བ་ས་ལ་བཙུགས་པ་ཡིས། །བཅུ་གཅིག་ཀུན་ཏུ་འོད་ཀྱི་ས་ཐོབ་ཤོག །ཡན་ལག་བཞི་པོ་བརྐྱངས་བསྐུམས་བྱེད་པ་ཡིས།།འཕྲིན་ལས་རྣམ་བཞི་ལྷུན་གྱི་གྲུབ་པར་ཤོག །རྩ་རྒྱུད་ཐམས་ཅད་བརྐྱངས་བསྐུམས་བྱས་པ་ཡིས།།རྩ་མདུད་ཐམས་ཅད་མ་ལུས་གྲོལ་བར་ཤོག །སྒལ་ཚིགས་དབུ་མར་དགྱེ་དགུགས་བྱེད་པ་ཡིས།།རླུང་རྣམས་མ་ལུས་དབུ་མར་ཚུད་པར་ཤོག །ས་ལ་ཐུག་ནས་ཡར་ལ་ལང་བ་ཡིས། །འཁོར་བར་མི་གནས་ཐར་ལམ་ཐོབ་པར་ཤོག །དེ་ནས་ལན་མང་དུ་མར་ཕྱག་འཚལ་བས། །ཞི་བར་མི་གནས་སེམས་ཅན་འདྲེན་པར་ཤོག །བདག་སོགས་བརྐྱངས་ཕྱག་ཕུལ་བའི་དགེ་བའི་མཐུས། །གནས་སྐབས་ཚེ་རིང་ནད་མེད་ཕུན་ཚོགས་ཤོག །འཆི་ཚེ་བདེ་བ་ཅན་དུ་སྐྱེས་ནས་ཀྱང་། །རྫོགས་པའི་སངས་རྒྱས་གོ་འཕང་མྱུར་ཐོབ་ཤོག །ཕ་མ་སེམས་ཅན་བདེ་དང་ལྡན་གྱུར་ཅིང་། །ངན་འགྲོ་ཐམས་ཅད་རྟག་ཏུ་སྟོང་བ་དང་། །བྱང་ཆུབ་སེམས་པ་གང་ན་སུ་བཞུགས་པ། །དེ་དག་ཀུན་གྱི་སྨོན་ལམ་འགྲུབ་གྱུར་ཅིག །སརྦ་མངྒ་ླ།།
དེ་ནི AMD ཀུང་ཟིས 2004 ལོའི་ཟླ 6 པར་གསར་དུ་བཏོན་པའི CPU མཐུད་ཁ་ཞིག་ཡིན། མིག་སྔར་མཐུད་ཁ་འདིའི་རིགས་བཀོལ་སྤྱོད་བྱས་པའི CPU ལ་གཙོ་བོ Athlon 64 དང athlon 64 FXབཅས་ཡོད་ལ། Sempron རིགས་ཀྱི CPU འགའ་ཤོས་ཤིག་ཀྱང་ཡོད་རབ་བཤད། ཡིན་ནའང Socket AM2 དང Socket 940གཉིས་ཀྱི་མཐུད་ཁའི་སྒྲིག་གཞི་ཆ་མཐུན་མིན་པས་དེ་གཉིས་ཕན་ཚུན་རྒྱབ་སྐྱོར་དང་རོགས་འདེགས་མི་བྱེད་པ་ལོགས་སུ་ཤེས་པར་བྱ། དེ་ལ་དཔེར་མཚོན་རི་མོ་ཞིག་བཀོད་ན་གཤམ་གསལ་ལྟར་རོ།
མཚན་ལྗོངས་དུས་ཀྱི་རྒྱལ་མོའི་རྒྱབ་ནས་དེད༎ སང་གི་ལས་རིམ་མང་པོས་མདུན་ནས་བསུས༎ གོམ་པའི་རྡོག་སྣེ་མགྲོན་ཁང་ནང་དུ་བསྒྱུར༎ ཉིན་ཐོ་གྲུ་བཞིའི་སྟོང་ཆ་སྐོང་ནས་ཉལ༎
བོད་རྗེ་བཅུ་དྲུག་པ་ཟྭ་ནམ་ཟིན་ལྡེ་ནི། སྤྱི་ལོའི་དུས་རབས་དང་པོའི་ནང་དུ་ཡབ་རྒྱལ་པོ་ཨེ་ཤོ་ལེགས་དང༌། ཡུམ་དམུ་ལྕམ་རྨང་ལེགས་གཉིས་ཀྱི་སྲས་སུ་སྐུ་འཁྲུངས། སྐུ་བོན་ཞང་ཞུང་གཡུང་དྲུང་རྒྱལ་པོས་མཛད་ཅིང་གསས་ཁང་ཡང་བཞེངས། བཙུན་མོ་མཚོ་སྨན་ཁྲི་དཀར་བྱ་བ་ཁབ་ཏུ་བཞེས། རིགས་སྲས་ལྡེ་འཕྲུལ་ནམ་གཞུང་བཙན་སྐུ་འཁྲུངས། བང་སོ་ཆུ་བོའི་གཞུང་ལ་བཏབ། འདི་ཉིད་ཆུ་ཡི་ལྡེ་བརྒྱད་ལས་ལྡེ་དང་པོ་ཡིན་ནོ། ། བོད་རྗེ་བཅུ་བདུན་པ་ལྡེ་འཕྲུལ་ནམ་གཞུང་བཙན་ནི། སྤྱི་ལོའི་དུས་རབས་དང་པོའི་ནང་དུ་ཡབ་རྒྱལ་པོ་ཟྭ་ནམ་ཟིན་ལྡེ་དང༌། ཡུམ་མཚོ་སྨན་ཁྲི་དཀར་གཉིས་ཀྱི་སྲས་སུ་སྐུ་འཁྲུངས། སྐུ་བོན་ཞང་ཞུང་མཚོ་མི་ཀུན་སྣང་གིས་མཛད་ཅིང་གསས་ཁང་ཞིག་ཀྱང་བཞེངས། བཙུན་མོ་བསེ་གཉན་མེར་མོ་ཁབ་ཏུ་བཞེས། རིགས་སྲས་སེ་སྣོལ་ནམ་ལྡེ་འཁྲུངས། བང་སོ་ཆུ་བོའི་གཞུང་ལ་བཏབ། འདི་ཉིད་ཆུ་ཡི་ལྡེ་བརྒྱད་ལས་ལྡེ་གཉིས་པ་ཡིན་ནོ། །
༡༠༽ཁོ་ནའི་ཚིག་ཕྲད་བཤད་པ། རྩ་བར། ངེས་པར་བཟུང་བའི་ཚིག་གི་དོན། ། གཞན་མི་ལྡན་དང་གཞན་ལ་མིན། ། ལྡན་པ་ཙམ་དུ་འཛིན་པ་དང་། ། མ་ངེས་པ་ནི་རྣམ་པ་གཉིས། ། བདེན་ཉིད་མི་བསླུ་བ་ཉིད་དང་། ། ཁོ་ན་དག་ནི་རྣམ་པ་དྲུག ། ཁོ་ན་ཞེས་པའི་ཕྲད་འདི་གང་ལ་འཇུག་པའི་ཡུལ་ནི་ ༡ མི་ལྡན་པར་ངེས་པར་གཟུང་བ་དང་། ༢ གཞན་ལ་མི་ལྡན་པར་ངེས་པར་གཟུང་བ། ༣ གཞན་མི་ལྡན་པ་ངེས་པར་གཟུང་བ། ༤ གཞན་ལ་མི་ལྡན་པ་མ་ངེས་པ། ༥ ལྡན་པ་ཙམ་དུ་ངེས་པར་གཟུང་བ། ༦ བདེན་ཞིང་མི་བསླུ་བའི་དོན་དང་དྲུག་ལ་འཇུག་གོ ། དེ་དག་གི་གོ་དོན་དང་དཔེར་བརྗོད་རིམ་པ་བཞིན་འགོད་ན། དང་པོ། གཞན་མི་ལྡན་པ་ངེས་པར་གཟུང་བ་ནི། མི་ལྡན་རྣམ་གཅོད་ཀྱི་སྒྲ་སྟེ། དཔེར་ན། སངས་རྒྱས་ནི་ཡོན་ཏན་ཁོ་ན་དང་ལྡན་ནོ་ལྟ་བུ། ཤེས་བྱ་ནི་བློ་ཡི་ཡུལ་ཁོ་ནར་གསུངས། དངོས་པོ་ཀུན་འདུས་བྱས་ཁོ་ནར་གྲུབ་ལྟ་བུ། གཉིས་པ་གཞན་མི་ལྡན་པ་ནི། གཞན་ལྡན་རྣམ་གཅོད་དེ། དཔེར་ན། སངས་རྒྱས་ཁོ་ན་ལ་ཡོངས་སུ་རྫོགས་པའི་ཡོན་ཏན་མང་། རྒྱུ་ཁོ་ན་ལ་འབྲས་བུ་སྐྱེ་བའི་ནུས་པ་ལྡན། འབྲས་བུ་ཁོ་ན་ལ་རྒྱུ་ལས་བྱུང་བའི་ཁྱད་ཆོས་ལྡན། གསུམ་པ་གཞན་མི་ལྡན་པ་ངེས་པར་གཟུང་བ་ནི། གཞན་མི་ལྡན་རྣམ་གཅོད་དེ། དཔེར་ན། སྲིད་སྒྲུབ་འཕོང་ཁོ་ན་སྐྱེན། བློ་བཟང་རྒྱ་སྐད་ཁོ་ན་ལ་མཁས། བཞི་པ་གཞན་ལ་མི་ལྡན་པ་མ་ངེས་པ་ནི། གཞན་ལ་མི་ལྡན་རྣམ་གཅོད་ཀྱི་སྒྲ་སྟེ། དཔེར་ན། སྲིད་སྒྲུབ་ཁོ་ན་རྩིས་ལ་མཁས། འཛིན་གྲྭའི་ནང་བློ་བཟང་ཁོ་ན་རྒྱ་སྐད་ལ་མཁས། ལྔ་པ་ལྡན་པ་ཙམ་དུ་ངེས་པར་གཟུང་བ་ནི། ལྡན་པ་རྣམ་གཅོད་ཀྱི་སྒྲ་སྟེ། དཔེར་ན། སྲིད་སྒྲུབ་རྩིས་མཁས་པ་ཁོ་ནའོ། ། བློ་བཟང་རྒྱ་སྐད་མཁས་པ་ཁོ་ནའོ། ། དྲུག་པ་བདེན་ཞིང་མི་བསླུ་བའི་དོན་ནི། བདེན་པ་རྣམ་གཅོད་ཀྱི་སྒྲ་སྟེ། དཔེར་ན། ཀུན་རྫོབ་དང་དོན་དམ་པའི་དེ་ཁོ་ན་ཉིད། དངོས་ཀུན་རང་བཞིན་མེད་པ་ཁོ་ནའོ། ། ལྟ་བུ། རྣལ་འབྱོར་སྤྱོད་པའི་ས་རྣམ་པར་གཏན་ལ་དབབ་པ་བསྡུ་བ། བམ་པོ་ཉི་ཤུ་རྩ་གཅིག་པ་ལས། དེ་ལ་དེ་ཁོ་ནའི་དོན་ནི་མདོར་བསྡུ་ན་རྣམ་པ་དྲུག་ཏུ་རིག་པར་བྱ་སྟེ། འཇིག་རྟེན་གྱི་གྲགས་པ་དང་། རིགས་པའི་གྲགས་པ་དང་། ཉོན་མོངས་པའི་སྒྲིབ་པ་རྣམ་པར་དག་པའི་ཡེ་ཤེས་ཀྱི་སྤྱོད་ཡུལ་དང་། ཤེས་བྱའི་སྒྲིབ་པ་རྣམ་པར་དག་པའི་ཡེ་ཤེས་ཀྱི་སྤྱོད་ཡུལ་དང་། རྣམ་པར་བཞག་པ་དང་། རྣམ་པར་མ་བཞག་པའོ། ། དེ་ལ་དེ་ཁོ་ན་རྣམ་པ་བཞིའི་རབ་ཏུ་དབྱེ་བ་ནིའདི་ལྟ་སྟེ། བྱང་ཆུབ་སེམས་དཔའི་སར་སྔར་བསྟན་པ་བཞིན་དུ་རིག་པར་བྱའོ། ། རྣམ་པར་གཞག་པའི་དེ་ཁོ་ན་གང་ཞེ་ན། སྨྲས་པ། འཕགས་པའི་བདེན་པ་བཞི་སྟེ། སྡུག་བསྔལ་ནི་སྡུག་བསྔལ་དུ་རྣམ་པར་གཞག་པ་དང་། ལམ་གྱི་བར་དུ་ལམ་དུ་རྣམ་པར་གཞག་པའོ། ། ཞེས་ཀྱང་གསུངས་སྣང་ངོ། ། ༡༡༽ཉིད་སྒྲའི་ཚིག་ཕྲད་ནི། ཉིད་ནི་དེ་བཞིན་ཅུང་ཟད་དུ། ། ཕྱི་ཚིག་ཐ་དད་མིན་པ་དང་། དངོས་པོའི་རྐྱེན་དུ་འགྱུར་བའོ། ། གོང་དུ་བཤད་ཟིན་པའི་ཁོ་ནའི་འཇུག་པ་དྲུག་ཀར་འཇུག་པ་དྲུག་ཡོད་དེ། དེའི་གོང་དུ་ད་དུང་ཕྱི་ཚིག་ཐ་མི་དད་པ་བསྟན་པ་དང་། དངོས་པོའི་རྐྱེན་དུ་འགྱུར་བ་གཉིས་ལའང་འཇུག་གོ ། དེ་དག་གི་གོ་དོན་དང་དཔེར་བརྗོད་རིམ་པར་འགོད་ན། ཕྱི་ཚིག་ཐ་དད་མིན་པ་ནི། ཆོས་ཕྱི་མ་གཞི་དེ་དང་ངོ་བོ་ཐ་མི་དད་པ་བསྟན་པའི་སྒྲ་སྟེ། དཔེར་ན། ཨུཏྤལ་ཉིད་སྔོན་པོ་ལྟ་བུ། འདི་ནི་ངེས་གཟུང་གི་ནི་སྒྲ་དང་དོན་འདྲ་སྟེ། གཅིག་ཚིག་ལ་ཉིད་དང་། གཉིས་ཚིག་ལ་ཨུཏྤལ་དག །མང་ཚིག་ལ་ཨུཏྤལ་རྣམས་ཞེས་འབྲི་དགོས་པ་ཡིན། དེས་ན་འདིའི་ཉིད་སྒྲ་ནི་གཅིག་ཚིག་གསལ་བྱེད་ཀྱི་ཚིག་ཕྲད་ཙམ་ཡིན། དཔེར་ན། བུམ་པ་ཉིད། ཀ་བ་ཉིད། བུམ་པ་དག །ཀ་བ་དག །བུམ་པ་རྣམས། ཀ་བ་རྣམས་ཞེས་པས་གསལ་བར་མཚོན་ནུས་སོ། ། དངོས་པོའི་རྐྱེན་དུ་འགྱུར་བ་ནི། དངོས་པོ་རང་གི་ངོ་བོ་མཚོན་བྱེད་ཙམ་སྟེ། སྲ་བའི་དངོས་པོ་ལ་སྲ་བ་ཉིད་དང་། ཆུ་ལྟ་བུ་ལ་གཤེར་བ་ཉིད་ཅེས་པ་ལྟ་བུ། དངོས་པོ་དེའི་ངོ་བོ་མཚོན་བྱེད་ཙམ་ལས་དངོས་ཤུགས་ཀྱི་གོ་བྱ་གཞན་གང་ཡང་མེད། དེ་བཞིན་དུ་སྐབས་འགར་ཚིག་ཁ་སྐོང་བྱེད་ཙམ་དུའང་འཇུག་པར་སྣང་སྟེ། དཔེར་ན། རྐྱེན་ལས་བྱུང་བའི་འདུས་བྱས་ཉིད། ། འཇིག་པའི་ཆོས་ཅན་ཉིད་དུ་གྲུབ། ། ཅེས་པ་ལྟ་བུའི་ཉིད་སྔ་མ་ཚིག་ཁ་སྐོང་བྱེད་ཙམ་དུ་འཇུག་པས་སོ། །
དེང་སྐབས་འཛམ་གླིང་སྤྱིའི་ཤེས་རིག་གི་འཕེལ་ཕྱོགས་དང༌། ཀུན་སྤྱོད་ཁྲིམས་གཞི། དཔལ་འབྱོར་ཁྲོམ་ར་སོགས་ཕྱོགས་ཡོངས་ནས་གཅིག་གྱུར་གྱི་རྣམ་པ་ཅན་དུ་འཕེལ་འགྱུར་འགྲོ་བཞིན་ཡོད། ཐ་ན་མི་རིགས་དང་ཡུལ་ལུང་གང་ཞིག་གི་དར་རྒྱས་དང་ཉམས་ཆགས་མཐའ་དག་གིས་ཐད་ཀར་འཛམ་གླིང་ཧྲིལ་བོར་ཤུགས་རྐྱེན་ཐེབས་ནུས་པའི་ཚོར་ཤུགས་བསྐྱེན་པའི་དུས་རབས་ཤིག་ལ་སླེབས་ཡོད་པས། འུ་ཚོས་ཀྱང་འཛམ་གླིང་གི་འཕེལ་འགྱུར་དང་བསྟུན་ནས་རང་ཉིད་ཀྱི་མི་རིགས་འཕེལ་རྒྱུས་སུ་གཏོང་དགོས་པར་མ་ཟད། ཚོར་བ་བསྐྱེད་པའི་སྒོ་ནས་རང་ཉིད་ཀྱི་སྤྱི་ཚོགས་ལ་འཕྲད་ཉེན་གྱི་འཇིགས་པ་དག་སྔོན་འགོག་བྱ་དགོས་རྒྱུ་ནི་གནད་དམ་པའོ། སྤྱིར་སྤྱི་ཚོགས་ཤིག་འཕེལ་རྒྱས་སུ་འགྲོ་བ་དེ་ཕྱོགས་མང་པོ་ཞིག་ལ་རག་ལས་ཡོད་པ་བཞིན། སྤྱི་ཚོགས་ཤིག་རྩ་འཐོར་དུ་འགྲོ་བ་དེ་འང་གནོད་འཚེ་རིགས་མང་པོ་ཞིག་དང་འབྲེལ་ནས་འབྱུང་གིན་ཡོད། དེས་བས། དེ་རིང་གི་རྒྱལ་སྤྱིའི་རེག་དུག་ཉིན་མོ་འདི་དང་བསྟུན་ནས། ང་རང་ཉིད་དུས་རྒྱུན་བློ་འཚབ་སྐྱེས་བཞིན་པའི་རེག་དུག་འགོས་ནད་ཀྱི་ཐད་ནས་བསམ་ཚུལ་འགའ་གླེང་མོལ་གྱི་ཚུལ་དུ་བརྗོད་འདུན་བྱུང༌། རེག་དུག་འགོས་ནད་ནི་འུ་ཚོས་སྣང་མེད་དུ་འཇོག་མི་རུང་བའི་ཉེན་ཚབས་རང་བཞིན་ཅན་གྱི་འགོག་བྱ་གལ་ཆེན་ཞིག་རེད་བསམ། རྒྱུ་མཚན་ནི། རེག་དུག་འགོས་ཁྱབ་རྒྱུ་ལམ་དང༌། རེག་དུག་འབྱུང་འཕེལ་གྱི་གནས་སྟངས། རེག་དུག་གིས་མིའི་སྤྱི་ཚོགས་ལ་སྤྲད་པའི་ཉེན་འཇིགས། དེ་བཞིན་བོད་སྤྱི་ཚོགས་ཀྱི་གོམས་གཤིས་དང༌། བོད་མིའི་བསམ་བློ་འཁྱེར་སྟངས། བོད་པའི་ཁོར་ཡུག་གི་གནས་བབས་བཅས་ཀྱི་ཆ་ནས་ནད་གཞི་འདི་ནི་འུ་ཚོར་མཚོན་ན་ཧ་ཅང་ཉེན་ཚབས་རང་བཞིན་ཅན་གྱི་འགོས་ནད་ཞིག་ཆགས་ཡོད།
དེ་ནས་དགུང་གྲངས་ཉི་ཤུ་རྩ་གྲངས་ཀྱི་ཐོག དབུས་སུ་གནས་སྐོར་ལ་ཕེབས་པའི་དགོངས་བཞེད་ཡོད་ཀྱང། སློབ་དཔོན་སོགས་དགོན་པའི་ཆེ་བགྲེས་རྣམས་ཀྱིས་བཤོལ་བཏབ་ནས་མ་བཏང་བས། ཉིན་ཞིག་ཞབས་གྲལ་རེ་ཟུང་བཅས་གསང་སྟབས་ཀྱིས་དཔལ་གྱི་ཙཱ་རི་ཏྲ་སོགས་ལྷོ་ལམ་བརྒྱུད་ནས། གསང་སྤྱོད་རོ་སྙོམས་བརྟུལ་ཞུགས་ཀྱིས་གཉན་ས་རི་འགྲིམས་མཛད། ཁྱུང་པོ་རྒྱས་ཤོད། ཀོང་པོ། དྭགས་ཉང་བརྒྱུད་ཙཱ་རི་ཟལ་ཁོག་ཏུ་འབྱོར་སྐབས། སྐུ་ཁོག་སྙུང་ནས་ཕེབས་བགྲོད་དཀའ་ཙམ་བྱུང་བས། རི་སྣ་ཞིག་ནས་མཁའ་འགྲོ་མ་མི་མོའི་རྫུ་མལ་ཞུགས་པ་ཐོལ་གྱིས་བྱུང་ནས། གསོལ་གྲོ་སྦ་སློ་གང་ཕུལ་བ་གསོལ་བས་སྙུང་ཁམས་ནམ་དྭངས་ཆ་མ་མཚལ་བར་གྲོལ། ཡང་ཚྭ་ཁང་ཞིག་ནས་ཆོས་རྗེ་ཀོ་བྲག་པའི་ཕྱག་ཆེན་ཟབ་ཁྲིད་གཅིག་གཟིགས་པས། གནས་ལུགས་ཟབ་མོའི་དོན་ཅིག་ཆར་རྟོགས་པའི་ཚུལ་གྱིས་སྒོམ་མེད་ཕྱག་རྒྱ་ཆེན་པོ་འཁོར་འདས་རོ་མཉམ་གྱི་དགོངས་པའི་གདེང་ཆེན་བརྙེས་ནས། གཟུང་འཛིན་འཁྲུལ་པའི་དྲི་མ་གཏན་མེད་དུ་སོང།
ཟློག་མེད་ལས་དབང་འོག་ནས་ཁ་གྲམས་ཀྱང༌༎ ཕུགས་བསམ་ལུས་ཟུངས་ཁྲག་རྒྱུན་གཅིག་པ་ཡི༎ སྐྱབས་བཅོལ་བོད་རིགས་སྤུན་ཟླ་བརྒྱ་ཕྲག་ལྷག། བྷ་ར་སིལ་གྱི་ཟ་ཁང་ཞིག་ཏུ་འཛོམས༎
ཕྱག་འཚལ་དཀོན་མཆོག་གསུམ་མཚོན་ཕྱག་རྒྱའི། །སོར་མོས་ཐུགས་ཀར་རྣམ་པར་བརྒྱན་མ། ། མ་ལུས་ཕྱོགས་ཀྱི་འཁོར་ལོ་བརྒྱན་པའི༑ ༑རང་གི་འོད་ཀྱི་ཚོགས་རྣམས་འཁྲུགས་མ། །
རྗེ་བཙུན་མི་ལ་རས་པ་ཁོང་རབ་བྱུང་དང་པོའི་ལྕགས་ འབྲུག(སྤྱི་ལོ༡༠༤༠)ལོར་ཡབ་མི་ལ་ཤེས་རབ་རྒྱལ་མཚན་དང་ཡུམ་མྱང་ཚ་དཀར་རྒྱན་ གཉིས་ཀྱི་སྲས་སུ་མང་ཡུལ་གུང་ཐང་སྐྱ་རྔ་རྩ་རུ་སྐུ་འཁྲུངས་ཤིང་ཆུང་དུས་ནས་ཡབ་ གཤེགས་ཏེ་སྡུག་མང་པོ་མྱངས། དེ་རྗེས་མཐུ་བསླབས་ནས་འཁོན་ལན་སློག་ཆེད་མི་རྟ་མང་པོ་བསད། མཇུག་ཏུ་སྡིག་པ་ལ་འགྱོད་བཤགས་བྱེད་ཆེད་ས་རྟ(སྤྱི་ལོ༡༠༧༨)ལོར་ལྷོ་བྲག་ཏུ་ ཕེབས་ཏེ་མར་པ་ལོ་ཙྰ་བ་ཆོས་ཀྱི་བློ་གྲོས་དང་མཇལ། དེར་ལོ་དྲུག་ཟླ་བརྒྱད་ཙམ་བཞུགས་ཏེ་བླ་མ་དེ་ལས་དབང་དང་མན་ངག་རྫོགས་པར་བླངས། དགུང་ལོ་ཞེ་ལྔ་བ་ཤིང་བྱ(སྤྱི་ལོ༡༠༨༤)ལོར་སྟོད་ཕྱོགས་སྐྱིད་གྲོང་དང་གཉའ་ནང་ དུ་ཕེབས་ཤིང་སྒྲུབ་པའི་དམ་བཅའ་མཛད་དེ་ལོ་དགུའི་རིང་དཀའ་སྤྱད་དྲག་པོས་ བསྒོམས་པས་མཆོག་གི་དངོས་གྲུབ་ཐོབ། དེ་ནས་ས་ཕྱོགས་གཞན་དུ་འབྱོན་བཞུད་མཛད་དེ་སྣོད་དུ་རུང་བའི་སློབ་མ་རྣམས་ལ་ གསང་སྔགས་ཀྱི་གདམས་པ་ཅི་རིགས་གནང་། རས་ཆུང་བ་དང་དྭགས་པོ་ལྷ་རྗེ་སོགས་སློབ་མ་གྲགས་ཅན་མང་པོ་བྱུང་། ཉམས་མགུར་མང་དུབརྩམས་ཏེ་རྗེས་རབས་པས<<རྗེ་བཙུན་མི་ལ་རས་པའི་རྣམ་ཐར་ རྒྱས་པ་ཕྱེ་བ་མགུར་འབུམ>>ཞེས་པར་བསྒྲིགས། རབ་བྱུང་གཉིས་པའི་ཆུ་ཡོས(སྤྱི་ལོ༡༡༢༣)ལོར་སྐུ་གཤེགས་སོ།།
མྱུར་སྐྱོབ་པ་རྨས་མའི་སྟེང་དུ་ཞོན་འདུག་གིས་པུས་བཙུགས་ངང་བསྡད་ ཅིང་། རྨས་མར་མྱུར་སྐྱོབ་པའི་སྐེ་རུ་འབྱར་བཅུག་པའམ། རང་ཉིད་ཀྱིས་རྨས་མའི་མཆན་འོག་ནས་བཟུང་སྟེ་དལ་མོས་ངང་མདུན་དུ་བསྐྱོད་དགོས།
ཀརྨ་ལྷུན་འགྲུབ་ནི་བོད་ཀྱི་དེང་རབས་སྙན་ངག་པ་དང་། རྩོམ་པ་པོ་།folk དམངས་གཞས་དར་སྤེལ་དང་ལག་ལེན་གཏོང་མཁན་གྱི་མིང་གཅིག་ལྕོགས་སུ་བཞེས་ཡོད་པའི་མི་སྣ་གྲགས་ཅན་ཞིག་ཡིན།
སྒང་དྲུག་རི་སུལ་འཕར་སྤྱང་གཏུམ་པོས་གང༌།། རྨ་འབྲི་གཙང་པོའི་རླབས་རྒྱུན་ཁྲག་དང་འདྲེས།། ས་བྱི་ཞི་རྒོལ་ས་ཆེ་གཡོ་བའི་སྣེ།། དྲག་མཚོན་འཁོར་ལོ་བསྐོར་བའི་ལོ་རྒྱུས་ཞུས།།
ཀན་སུའུ་ཞིང་ཆེན་གྱི་མངའ་ཁོངས་སུ་བོད་རིགས་འཚོ་སྡོད་བྱས་ཡོད་པའི་ས་ཁུལ་གཙོ་བོ་ཀན་ལྷོ་བོད་རིགས་རང་སྐྱོང་ཁུལ་དང་། དཔའ་རིས་བོད་རིགས་རང་སྐྱོང་རྫོང་བཅས་ཡིན།
ཆོས་སྐྱོང་སྲུང་མ་སོགས་མིའི་ཁོང་དུ་བརླམས་ཏེ་ལུང་བསྟན་བྱེད་པའི་སྲོལ་ཞིག་ཏེ་སློབ་དཔོན་པདྨ་འབྱུང་གནས་ཀྱི་བསམ་ཡས་མི་འགྱུར་ལྷུན་གྲུབ་པའི་གཙུག་ལག་ཁང་བཞེངས་པའི་དུས་ནས་དར་བར་གྲགས་།
སྒེའུ་སྟེང་བློ་བཟང་དཔལ་ལྡན་ནི་རབ་བྱུང་བཅོ་ལྔ་བའི་ལྕགས་མོ་སྤྲུལ་ལོ་སྟེ་སྤྱི་ལོ1881ལོར་མདོ་སྨད་རེབ་གོང་རོང་འབྲོག་ཚོ་ལྔའི་ནང་ཚན་ཚོ་འདུའི་ཡུལ་དུ་ཡབ་ཚོ་འདུའི་སྐུ་བོན་ཆོས་མཛད་དང་ཡུམ་སྒྲོལ་མ་གཉིས་ཀྱི་སྲས་སུ་སྐུ་འཁྲུངས། རབ་བྱུང་བཅུ་དྲུག་པའིོ་ཤིང་ཕོ་སྤྲེལ་ལོ་སྟེ་སྤྱི་ལོ1944ལོར་སྐུ་གཤེགས། ཆུང་དུས་ཀྱི་མཚན་ལ་པདྨ་བཀྲ་ཤིས་སུ་གསོལ།
གཟའ་མཇུག་རིང་ནི་རང་འགྲོས་ཧ་ཅང་དལ་བའི་ཐོག་རང་གི་སྐྱེས་ཁྱིམ་ཆུ་སྲིན་གྱི་ཁྱིམ་དུ་སླེབས་པ་དང་ཉི་མ་རྗེས་ནས་མགྱོགས་པོར་འོང་བ་གཉིས་མཉམ་དུ་འཛོམས་ནས་མཐོང་རྒྱུ་མེད་པར་གྱུར་པ་ནས་མཐོང་རྒྱུ་ཡོད་པར་གྱུར་པའི་བར་ལོ་བཅུ་གཉིས་ཡོད། གོང་གསལ་རྣམས་ངོ་སྤྲོད་ཙམ་ལས་རྒྱུ་མཚན་རྣམས་འདིར་མ་བཀོད། ཁྱིམ་བཅུ་གཉིས་ལ་ལུག་དང་གླང་སོགས་ཀྱི་མིང་འདོགས་པའི་རྒྱུ་མཚན་ནི། བོད་ཟླ་གསུམ་པར་ཉི་མ་ཤར་ཕྱོགས་ཀྱི་ཁྱིམ་དབུས་མ་དེར་སླེབས་སྐབས་ལུག་རྣམས་བལ་འབྲེག་པའི་དུས་ཡིན་པས་ཁྱིམ་དེ་ལ་ལུག་ཁྱིམ་ཞེས་བརྗོད། བོད་ཟླ་བཞི་པར་ཉི་མ་བྱང་ཤར་གྱི་ཁྱིམ་དེར་སླེབས་སྐབས་གླང་རྣམས་ཞིང་རྨོ་བའི་དུས་ཡིན་པས་ཁྱིམ་དེ་ལ་གླང་ཁྱིམ་ཞེས་བརྗོད། བོད་ཟླ་ལྔ་པར་ཉི་མ་བྱང་གི་ཁྱིམ་དཀྱིལ་ལ་སླེབས་སྐབས་སྲོག་ཆགས་རྣམས་འཁྲིག་པ་སྤྱོད་པའི་དུས་ཡིན་པས་ཁྱིམ་དེ་ལ་འཁྲིག་ཁྱིམ་དང༌། བོད་ཟླ་དྲུག་པར་ཉི་མ་བྱང་སྟོད་ཀྱི་ཁྱིམ་ལ་སླེབས་སྐབས་ཆར་དུས་ཚུགས་ཤིང་སྦལ་པ་སྐད་འབྱིན་པའི་དུས་ཡིན་སྟབས་ཁྱིམ་དེ་ལ་ཀཊ་ཀའི་ཁྱིམ་དང༌། བོད་ཟླ་བདུན་པ་ཉི་མ་ནུབ་སྨད་ཀྱི་ཁྱིམ་དེར་སླེབས་སྐབས་ཚ་བ་ཆེ་ཞིང་སེང་གེ་འཁྲིག་པ་སྤྱོད་པའི་དུས་ཡིན་པས་ཁྱིམ་དེ་ལ་སེང་གེའི་ཁྱིམ་དང༌། བོད་ཟླ་བརྒྱད་པ་ཉི་མ་ནུབ་ཕྱོགས་ཀྱི་ཁྱིམ་དབུས་མ་དེར་སླེབས་སྐབས་བུ་མོ་གཞོན་ནུ་རྣམས་བཞིན་གྱི་མདངས་གསལ་བའི་དུས་ཡིན་པས་ཁྱིམ་དེ་ལ་བུ་མོའི་ཁྱིམ་དང༌། བོད་ཟླ་དགུ་པ་ཉི་མ་ནུབ་སྟོད་ཀྱི་ཁྱིམ་དེར་སླེབས་སྐབས་འབྲུ་དང་མར་སྲང་ལ་བཏེག་ནས་བརྗེ་འཚོང་བྱེད་པའི་དུས་ཡིན་པས་ཁྱིམ་དེ་ལ་སྲང་གི་ཁྱིམ་དང༌། བོད་ཟླ་བཅུ་པ་ཉི་མ་ལྷོ་སྨད་ཀྱི་ཁྱིམ་དེར་སླེབས་སྐབས་གཅན་གཟན་རྣམས་གྲ་ལེགས་ཤིང་རྔོན་པ་རྣམས་ཀྱིས་རི་དྭགས་དང་གཅན་གཟན་བསད་ནས་སྡིག༌པ་ཤུགས་ཆེར་བསགས་པའི་དུས་ཡིན་པས་ཁྱིམ་དེ་ལ་སྡིག༌པའི་ཁྱིམ་དང༌། བོད་ཟླ་བཅུ་གཅིག་པ་ཉི་མ་ལྷོ་ཕྱོགས་ཀྱི༌ཁྱིམ་དྲང་པོར་སླེབས་སྐབས་ས་གནས་འདིར་གནམ་གཤིས༌ཧ་ཅང་གྲང་བས་གཞུ་རྒྱུད་ཀྱང་འཐེན་མི་ཐུབ་པའི་དུས་ཡིན་པས་ཁྱིམ་དེ་ལ་གཞུ་ཁྱིམ་དང༌། བོད་ཟླ་བཅུ་གཉིས་པ་ཉི་མ་བྱང་སྟོད་ཀྱི་ཁྱིམ་དེར་སླེབས་སྐབས་རྒྱ་མཚོ་ཆེན་པོའི་ཆུ་ཧ་ཅང་གྲང་བར་བརྟེན་ཆུ་སྲིན་ཡང་ཁ་ཉི་མ་ལ་བལྟས་ནས་ཉི་མ་སྲོ་བའི་དུས་ཡིན་པས་ཁྱིམ་དེ་ལ་ཆུ་སྲིན་གྱི་ཁྱིམ་དང༌། བོད་ཟླ་དང་པོ་ཉི་མ་ཤར་སྨད་ཀྱི་ཁྱིམ་དེ་ལ༌སླེབས་སྐབས་བུམ་པའི་ནང་གི་ཆུ་འཁྱགས་པ་དྲོས་པའི་དུས་ཡིན་པས་ཁྱིམ་དེ་ལ་བུམ་པའི་ཁྱིམ་དང༌། བོད་ཟླ་གཉིས་པ་ཉི་མ་ཤར་ཕྱོགས་དྲང་པོའི་ཁྱིམ་དེ་ལ་སླེབས་སྐབས་ས་ལ་དྲོད་སླེབས་པའི་དུས་སུ་རྒྱ་མཚོའི་ནང་གི་ཉ་ལྡང་བའི་དུས་ཡིན་པས་ཁྱིམ་དེ་ལ་ཉ་ཡི་ཁྱིམ་ཞེས་བརྗོད་པ༌ཡིན།
རེག་དུག་འགོས་ནད་ཀྱི་རྒྱུ་ལམ་གཙོ་བོ་ནི་ཕོ་མོའི་འཁྲིག་སྤྱོད་བརྒྱུད་འགོས་ཁྱབ་ཏུ་འགྲོ་བཞིན་ཡོད་པ་རེད། ཉམས་ཞིབ་པ་དག་གི་བསྡོམས་རྩིས་ལྟར་ན། རེག་འདུག་འགོས་ཁྱབ་སྤྱིའི་གྲངས་འབོར་གྱི་བརྒྱ་ཆའི་ ༥༠ ནས་ ༦༠ ནི་ཕོ་མོིའི་འཁྲུགས་སྤྱོད་བརྒྱུད་ཁྱབ་བརྡལ་དུ་འགྲོ་བཞིན་པར་བཤད། དེར་བརྟེན། བལྟས་ས་བལྟས་འཇོག་གི་སྒོ་ནས་བཤད་ན། བོད་པའི་གཞི་རིམ་སྤྱི་ཚོགས་ཁྲོད་ཀྱི་ཕོ་མོའི་བར་གྱི་འཁྲིག་སྤྱོད་ཀྱི་གནས་སྟངས་ནི་སྤྱི་ཚོགས་གཞན་དང་བསྡུར་ན་ཧ་ཅང་གུ་ཡངས་པོ་དང༌། དེ་བཞིན་ཞིང་འབྲོག་གཞི་རིམ་བོད་མི་རྣམས་ནི་འགོས་ནད་སྔོན་འགོག་གི་འདུ་ཤེས་ཧ་ཅང་དམན་ལ། བོད་ནི་དེང་རབས་ཀྱི་འཕྲོད་བསྟེན་མཐུན་རྐྱེན་ཞན་པའི་སྤྱི་ཚོགས་ཤིག་ཀྱང་ཆགས་ཡོད། གནས་སྟངས་འདིས་རེག་དུག་འགོས་ཁྱབ་འབྱུང་བར་བསམ་བཞིན་མ་ཡིན་པའི་ཉེན་ཚབས་རང་བཞིན་ཅན་གྱི་རེག་དུག་གི་ཞིང་ས་འཛོམས་པོ་ཞིག་བསྐྲུན་ནས་ཡོད། རེག་དུག་འགོས་ནད་ཁྱབ་བརྡལ་དུ་འགྲོ་སའི་གཞི་གཙོ་བོ་གཅིག་ནི་རྒྱུན་ལྡན་མ་ཡིན་པའི་འཁྲིག་སྤྱོད་རིགས་བྱེད་མཁན་དེ་སྨད་འཚོང་མ་དག་ཡིན། བོད་ཁུལ་དུ་བཅོས་བསྒྱུར་སྒོ་འབྱེད་ཀྱི་རླབས་དང་བསྟུན་ནས་རྒྱ་ནག་ནང་ལོགས་ནས་ཐོན་པའི་རྒྱ་མོ་སྨད་འཚོང་མ་མང་པོ་སླེབས་པ་དང༌། ད་སྐབས་ཕལ་ཆེར་བོད་ཁུལ་གྱི་རྫོང་རིམ་པའི་གྲོང་བརྡལ་ཁུལ་དུའང་རྒྱ་མོ་སྨད་འཚོང་མས་ཁེངས་བསྡད་ཡོད། དེ་མིན། བོད་པའི་གཞོན་སྐྱེས་མང་པོ་ཞིག་གིས་གཞང་འཚོང་ཁང་དུ་འཁྲིག་སྤྱོད་བྱེད་པར་འགྲོ་བ་དེ་ནི་རྩེད་མོའི་སྣང་བ་ཞིག་དང༌། དར་ལུགས་གསར་བ་ཞིག་གི་འདུ་ཤེས་འཛིན་བཞིན་ཡོད། འདིས་རེག་དུག་འགོས་ཁྱབ་འགྲོ་བར་བསམ་བཞིན་མིན་པའི་སྒོ་ནས་ནུས་པ་འདོན་བཞིན་ཡོད། ཕྱོགས་གཞན་ཞིག་ནས་དེང་སྐབས་གཞི་རིམ་གྲོལ་བརྡལ་འཛུགས་བསྐྲུན་ལ་དམིགས་སྟེ་འབྲོག་ཁུལ་དུ་ཕྱུགས་ཟོག་གི་ཁ་གྲངས་ཇེ་ཉུང་དང་ཕྱུགས་རྭ་གཏན་འཇགས་ཅན་དུ་སྒྱུར་བ་ལ་བརྟེན་ནས་ཕྱུགས་རྫི་གསར་བུ་མང་པོ་ཞིག་ལས་མེད་ལྟ་བུར་གྱུར་ཏེ་དུས་རྒྱུན་རྫོང་གྲོང་དུ་འཁྱམས་ཉུལ་བྱས་ཏེ་བསྡོད་པ་དང་། ཡང་རིགས་འགའ་ཤས་ཀྱིས་དཔལ་འབྱོར་འཚོལ་བསྡུད་ཀྱི་ལམ་ཁ་གཞན་ཞིག་འཚོལ་ཆེན་རྫོང་གྲོང་དང་གྲོང་ཁྱེར་ཁུལ་སོགས་སུ་ཚོང་ལས་ཙག་ཙིག་གི་ཆེད་དུ་འགྲོ་བསྐྱོད་མང་པོ་བྱེད་བཞིན་ཡོད་ལ། ཁེ་སྤོགས་ཐོབ་པ་དང་དུས་ཁོམ་བྱུང་བར་བསྟུན་ནས་སྣང་བ་སྐྱིད་པོ་ཡོང་ཆེད་གཞང་འཚོང་སྤྲོ་ཁང་དུ་འགྲོ་བཞིན་ཡོད་པར་མ་ཟད། འཁྲིག་སྤྱོད་ཀྱི་སྐབས་སུའང་རང་ངོས་ནས་སྔོན་འགོག་འདུ་ཤེས་འཆིང་རྒྱུ་སྣང་མེད་དུ་འཇོག་གི་ཡོད། དུས་ཡུན་རིང་པོར་རྒྱ་གྲོང་དུ་རྒྱུན་ལྡན་མ་ཡིན་པའི་འཁྲིག་སྤྱོད་དེ་རིགས་ལ་ཞུགས་རྗེས་ཕྱིར་རང་ཡུལ་དུ་ལོག་གིན་ཡོད། དེ་བཞིན་བོད་ཞིང་འབྲོག་ཁུལ་དུ་འཁྲིག་སྤྱོད་ཐད་ཀྱི་འགོས་ནད་རིགས་ལ་དོ་སྣང་ཆེན་པོ་མེད་པ་དང་། དེའི་ཐད་ཀྱི་འཕྲོད་བསྟེན་ཤེས་བྱ་དག་ནི་ངོ་ཚའི་གནས་ཤིག་ཏུ་བསམ་གྱིན་ཡོད་ལ། དུས་རྒྱུན་རང་ཉིད་ལ་འགོས་ནད་ཕོག་ཡོད་མེད་ལ་བརྟག་དཔྱད་བྱེད་པའི་གོམས་སྲོལ་རྩ་བ་ནས་མེད། དེར་བརྟེན། རྒྱུན་གྱི་གོམས་གཤིས་འདི་དག་གི་དབང་གིས་འུ་ཅག་གི་སྤྱི་ཚོགས་སུ་རེག་དུག་འགོས་ནད་འདི་མགྱོགས་མྱུར་འགོས་ཁྱབ་ཏུ་འགྲོ་བར་ཉེན་ཚབས་ཀྱི་རང་བཞིན་ཆེན་པོ་ལྡན་ཡོད། དེར་མ་ཟད། དེང་སྐབས་བོད་པའི་སྤྱི་ཚོགས་སྤྱིའི་འཚོ་གནས་ཀྱི་ངོ་བར་འགྱུར་ལྡོག་འབྱུང་བཞིན་པ་དང༌། བོད་རིགས་གཞོན་སྐྱེས་མང་པོ་ཞིག་ལས་མེད་དུ་གྱུར་བའི་རྐྱེན་གྱིས་བོད་རང་གི་ནང་དུའང༌། གཞོན་ནུ་མ་མང་པོ་ཞིག་གྲོང་ཁྱེར་ཁུལ་དུ་སོང་སྟེ་གཞང་འཚོང་བཞིན་པའི་སྣང་ཚུལ་མང་པོ་འབྱུང་གིན་འདུག དུས་རྒྱུན་ཟི་ལིང་གི་བོད་མིའི་ཁྲོམ་ར་ན་བོད་རིགས་སྨད་འཚོང་མ་མཐོང་རྒྱུ་ཡོད་ལ། ལྷག་པར་དུ་དབུས་ལྷ་ལྡན་གྲོང་ཁྱེར་དུ་མངོན་གསལ་དོད་པོའི་སྒོ་ནས་བོད་མི་རང་གིས་གཉེར་བཞིན་པའི་བོད་རིགས་བུད་མེད་ཀྱི་གཞང་འཚོང་ཁང་བགྲང་ལས་འདས་པ་ཞིག་ཡོད། གཞན་ཡང༌། རྫོང་གྲོང་ཁུལ་དུ་ལས་མེད་འཁྱམ་ཉུལ་གྱིས་བསྡོད་པའི་བོད་རིགས་གཞོན་སྐྱེས་མང་ཆེ་བ་ཞིག་ནི་འགོས་ནད་ཀྱི་རིགས་ལ་དོ་སྣང་དང་སྤྱི་ཚོགས་ཀྱི་འཕྲོད་བསྟེན་ལ་འགན་ལེན་གྱི་འདུ་ཤེས་དམན་པ་དང༌། ཕྱོགས་གཞན་ཞིག་ནས་ཁོ་ཚོའི་ལོ་ཚོད་ཀྱི་ཆ་ནས་ཀྱང་དགའ་བོ་སྒྲིག་པ་དང་ལས་འབྲེལ་ཆགས་སྤྱོད་ཀྱི་རིགས་ལ་མགོ་འཁོར་ནས་བསྡོད་པའི་ན་ཚོད་ཅིག་ལའང་འཁེལ་བསྡད་ཡོད། དེ་བས་གཞོན་སྐྱེས་དེ་དག་ནི་བསམ་བཞིན་མ་ཡིན་པར་རེག་དུག་ཁྱབ་བརྡལ་དུ་གཏོང་མཁན་གྱི་བརྒྱུད་ལམ་ཆེན་པོ་ཞིག་ཏུ་གྱུར་ཡོད།
ཕན་ཚུན་མཛའ་བའི་གསེར་ཐག་མ་གློད་པར།། གཞུང་ལས་ཁང་ནས་གྱེས་མཇལ་དལ་གྱིས་ཞུས།། ཕེབས་བསྐྱེལ་དང་བཅས་སྒོ་ཡི་ཕྱི་ལ་ཐོན།། ཕྱིར་མིག་ཅེར་བཞིན་གྲོས་ཚོགས་གོང་མར་ཉུལ།།
བུད་མེད་འགའ་ཞིག་ཕྲུ་གུ་སྐྱེས་རྗེས་འོ་མ་མ་བབས་ན་ནུ་མ་ལ་སྨན་རྫས་འགའ་ཞིག་བྱུགས་ཏེ་འོ་མ་རང་བབས་སུ་འོང་བའི་བྱ་ཐབས་འགའ་ཞིག་བོད་ཀྱི་རྗས་སྦྱོར་རིག་པའི་གཞུང་ཁག་ཁ་ཤས་ནང་གསལ་བ་དེའི་རིགས་ཤིག་ཡིན།
གཞན་ཡང་དགོན་དེར་བཀའ་གཏེར་གྱི་སྒྲུབ་སྐོར་རྒྱུན་མཁོའི་རིགས་བཅས་དབང་ལུང་རྣམས་ཟླ་བ་གསུམ་ཙམ་གནང་ཞིང་། འབའ་རོམ་ལུགས་ཀྱི་སྒྲུབ་གྲྭ་འཛུགས་རྒྱུའི་བཀོད་སྒྲིག་མཛད། སྒྲུབ་གྲྭར་མཆོད་ཆ་ཆ་ཚང་དང་། སྒྲུབ་བླ་བཅུ་གསུམ་ལ་སྒྲུབ་ཕོག་འབྲི་ཉི་ཤུ་ཐམས་པ་བཅས་གནང་། དེ་ནས་བཟུང་ཐོག་མཐའ་བར་གསུམ་དུ་བརྩེ་གཟིགས་བཀའ་དྲིན་ཚད་མེད་པས་བསྐྱངས་སོ། །
བོད་མི་རིགས་ནི་རླབས་ཆེ་བའི་ཀྲུང་གོ་སྐྲུན་མཁན་གྱི་ནང་གསེས་གཅིག་སྟེ། ཀྲུང་གོའི་འདས་མ་ད་གསུམ་གྱི་ཆབ་སྲིད་དང་རིག་གནས། དཔལ་འབྱོར། སྤྱི་ཚོགས། ཚན་རྩལ། སློབ་གསོ། སྐྱེ་ཁམས། རྒྱལ་སྲུང་སྟེ་མེས་རྒྱལ་གྱི་མངའ་ཁོངས་ཆ་ཚང་བ་དང་མཐའ་མཚམས་སུ་བདེ་འཇགས་སོགས་མདོར་ན་ཀྲུང་ཧྭ་མི་རིགས་ཀྱི་སྲིད་འབྱོར་རིག་གསུམ་ལ་རིན་ཐང་བྲལ་བའི་མཛད་རྗེས་རླབས་པོ་ཆེ་བཞག་ཡོད། ལྷག་པར་དུ་བོད་པའི་ཆོས་པ་དག་གིས་བོད་པ་ཙམ་མ་ཟད། རྒྱ་དང་སོག་པོ་ལ་སོགས་པའི་སེམས་ཅན་མང་པོར་དམ་ཆོས་ཀྱི་བདུད་རྩི་མྱོང་ཐུབ་པའི་ཆེད་དུ། ཡོན་དང་མིང་ཆིང་རྒྱལ་རབས་སྐབས་སུ་དབང་བསྒྱུར་གྲལ་རིམ་ལ་ངོ་སྲུང་སྟེ་རྒྱལ་ཁབ་གཅིག་གྱུར་དང་མཐའ་མཚམས་བདེ་འཇགས་ལ་དྲག་པོའི་དམག་བཤམས་པ་ལས་ཀྱང་བྱས་རྗེས་ཆེན་པོ་བཞག་ཡོད། དེར་བསྟུན་བོད་མི་རིགས་ཀྱི་ཆོས་ལུགས་ཆོ་ག་དང་། རིག་གནས་སྣ་ཚོགས་རྒྱལ་ས་པེ་ཅིན་སོགས་གྲོང་ཁྱེར་གཞན་དང་གཞན་དུ་སྤེལ་ཡོད་པ་ནི་ད་ལྟ་མཐོང་ཆོས་སུ་གྱུར་བ་མ་ཟད་ལོ་རྒྱུས་ཀྱི་དྲན་ཤིང་དང་ཚབ་མཚོན་ལྟ་བུར་གྱུར་ཡོད།
དེ་ལྟར་གཉའ་ཁྲིའི་གོང་དུ་རྒྱལ་ཕྲན་སིལ་མ་བཅུ་གཉིས་དང༌། དེ་ནས་རིམ་གྱིས་རྒྱལ་ཕྲན་སིལ་མ་བཅུ་བཞི་དང༌། རྒྱལ་ཕྲན་ཉེར་ལྔ། རྒྱལ་ཕྲན་སིལ་མ་བཞི་བཅུ་སོགས་བྱུང་ཞེས་དེབ་ཐེར་དང་ཆོས་འབྱུང་ཕལ་མོ་ཆེར་གསལ་ ཡང་ད་ཕན་བོད་ཁམས་སྟོད་སྨད་བར་གསུམ་དུ་རྒྱལ་ཕྲན་མིང་བགྲང་ཐུབ་པ་གོང་གི་དེ་ཙམ་ལགས་ཤིང༌། རྒྱལ་ཕྲན་ཉེར་ལྔ་ནི་རེ་རེ་བཞིན་མིང་དང་ལོ་རྒྱུས་གསལ་བ་མ་མཐོང་བས་ངག་རྒྱུན་ ཙམ་དུ་ཟད་དམ་སྙམ། རྒྱལ་ཕྲན་སིལ་མ་བཞི་བཅུ་ནི། ཆོས་འབྱུང་མཁས་པའི་དགའ་སྟོན་དུ་རྒྱལ་བློན་གྱི་མིང་དང་ཡུལ་མིང་བཀོད་པའི་ཚིག་ གི་དུམ་བུ་རེ་དྲངས་པ་ཙམ་ལས་ཆ་ཚང་བཀོད་མེད་ལ། གཞན་དུའང་དེ་ལྟར་འཁོད་པ་མི་སྣང་ངོ༌།།
ཐེག་མཆོག་བསྟན་འཕེལ་དཀོན་རྒྱལ་མཚན་དཔལ། །ངག་དབང་གྲགས་པ་བསོད་ནམས་རྒྱལ་མཚན་དང་། །འགྱུར་མེད་ཡེ་ཤེས་རྣམས་ལ་གསོལ་བ་འདེབས། །བསྟན་སྙིང་དུང་དཀར་བཀའ་བརྒྱུད་བཀྲ་ཤིས་མཚན། །བསམ་གཏན་རྒྱ་མཚོ་གཏེར་སྲས་གསང་སྔགས་དང་། །ཕུར་བུ་རབ་འབྱོར་སྒྲུབ་སྤྲུལ་མངོན་སྤྲུལ་པ། །ཀརྨ་བཟོད་པ་རྣམས་ལ་གསོལ་བ་འདེབས། །ཕྲིན་ལས་དབང་ཕྱུག་བསྟན་འཛིན་ཆོད་དར་དང་། །མི་ནུབ་རྒྱལ་མཚན་ཀརྨ་ཆོས་འཕེལ་ཞབས། །ཚེ་དབང་ཀུན་ཁྱབ་ཨོ་རྒྱན་རྣམ་མཁྱེན་དང་། །མི་འགྱུར་མཁའ་ཀློང་ཡང་པར་གསོལ་བ་འདེབས། །རྡོ་རྗེ་འཆང་དངོས་ཁྱུང་པོ་པད་འཕྲིན་རྗེ། །མན་ངག་དོན་སྟོན་འཆི་མེད་རྡོ་རྗེའི་ཞབས། །དྲིན་ཆེན་བླ་མ་འཇམ་མགོན་བློ་རབ་མཆོག །བཀའ་དྲིན་སུམ་ལྡན་གསུམ་ལ་གསོལ་བ་འདེབས། །ཁྱད་པར་འབའ་རོམ་སྙིང་པོའི་བསྟན་སྲོག་འཛིན། །སྦས་པའི་རྣལ་འབྱོར་ཨིན་དྲའི་མཚན་འཛིན་པའི། །དྲན་པས་གདུང་སེལ་རྩ་བའི་བླ་མ་ལ། །རྩེ་གཅིག་གདུང་ཤུགས་དྲག་པོའི་གསོལ་བ་འདེབས། །ཞལ་མཇལ་གསུང་ཐོས་དབང་དང་གདམས་པ་བསྩལ། །བསྟན་པ་ཡོངས་རྫོགས་དོན་རྒྱུད་མན་ངག་གཏད། །རྣམ་མང་སློབ་དཔོན་རྗེས་དྲན་གསོལ་བཏབ་མཐུས། །བདག་ཅན་སྐལ་ངན་འཇིགས་ལས་སྐྱོབ་པར་མཛོད། །མདོར་ན་སྐྱེ་དང་ཚེ་རབ་ཐམས་ཅད་དུ། །རྗེ་བཙུན་བླ་མ་རྣམས་དང་མི་འབྲལ་ཞིང་། །ནང་གི་ལམ་ནས་རྡོ་རྗེའི་ལམ་བགྲོད་ཏེ། །ཐུགས་ཡིད་ཅིག་འདྲེས་མངོན་སངས་རྒྱས་གྱུར་ཅིག །ཅེས་གསུངས་པས་མཚོན་མཚན་ལྡན་དགེ་བའི་བཤེས་གཉེན་རྣམས་ལས། ཐུན་མོང་ཐུན་མིན་གྱི་གདམས་པ་གསན་བསམ་མཐའ་ཡས་པ་མཛད།
ལྷ་རི་གྱང་ཐོའི་འཇའ་སྐས་ལས་བབས་ཏེ་བཙན་ཐང་སྒོ་བཞིར་ཞབས་རྗེས་དཔར་དུས། གཏན་ནས་རིག་མ་མྱོང་བའི་རྫི་བོ་ཚིལ་དྲེག་འགས་ཁྱེད་རང་བོད་ཀ་གཡག་དྲུག་གི་རྗེ་བོར་བཀུར་བའི་དུས་རབས་ཀྱི་ཁྲི་སྟོན་བརྗིད་པོ་བོན་རྒན་ཚོའི་ཆོ་ག་ལྟར། གོང་པོ་རིའི་ལབ་རྩེའི་རླུང་རྟ་དང་མཉམ་དུ་བསྡེབས། ཉི་མར་སྔར་ལས་བཀྲག་མདངས་འཚེར་བའི་ཤམ་པོའི་གངས་འདབས་ནས་ཁྱིམ་གཞིས་དྲོན་མོ་ཞིག་གི་ཚེ་སྲོག་གསར་དུ་འབུས་པའི་སྐྱེ་སྐར་གྱི་བྲོ་གཞས་སྙན་མོ་ཡར་མོ་ཀླུང་ཐང་གི་པང་ནས་འཁྲོལ་ཞིང༌། ཤམ་ཆུའི་ཟེགས་མ་དང་ལྷན་དུ་མཁའ་ལ་འཐོར་སྐབས། མཐོ་སྒང་གི་བྱང་ཐང་གང་སར་འཇག་སྐྱའི་ཕོན་པོ་ལྟར་སིལ་བུར་གྱུར་བའི་རུས་རྒྱུད་ཀྱི་ཚོ་ཁག་དུ་མ་ལྷ་ཆེན་གང་ཞིག་གི་འཇིགས་ཟིལ་གྱི་ཁྲོ་སྐད་ལས་འདར་བའི་རྐང་ཆུང༌། ལས་དབང་གི་སྤང་ཁུག་གཅིག་ཏུ་འཛོམས། རེད་ཨང༌། ལོ་ངོ་སྟོང་ཕྲག་དུ་མར་ལྷ་སྒྲུང་གི་རྨི་ལམ་ལས་འཇམ་པའི་སྦྲ་ནག་ལེབ་མོའི་ཕ་ཁྱིམ་ལ་གསེར་རྩི་འབྱུག་དུས། ལྭ་བ་ཧྲུལ་པོ་གྱོན་པའི་འབྲོག་ཕྲུག་མང་པོས་ཁྱེད་ཀྱི་མཐའ་འཁོར་ན་རྫི་གཞས་དང་ལ་གླུ་གླིང་བུར་དཀྲོལ་ནས་མེ་ཏོག་དང་རྩམ་པ་གནམ་ལ་གཏོར། ད་དུང་སྐྲ་དཀར་གྱི་རལ་བ་འཛིང་པའི་རྒན་རབས་ཚོས་བྲག་རི་མཐོན་པོའི་དབུ་རྩེར་བསྐྲུན་པའི་ཡུམ་བུ་བླ་མཁར་ལ་རྒྱང་བལྟ་བྱེད་ཞོར་ལྷ་ཡུལ་གྱི་མཆོད་རྟེན་ས་ལ་ཟགས་པའི་ཨུ་ཚུགས་ལན་མང་བྱེད། གང་ལྟར། ཁྱེད་ཀྱི་ངོ་མཚར་བའི་བྱད་གཟུགས་དང་ཐུན་མིན་གྱི་རིག་སྟོབས། མང་བཀུར་གྱི་དབང་ཐང་དང་བསོད་ནམས་ཀྱི་ལས་སྐལ་རེ་རེ་གནའ་བོའི་མི་ཚོགས་ཀྱི་དབུས་ན་ལུད་ཅིང་འཕྱུར་བས་ལ་ལས་ཁྱེད་ནི་གོང་མ་ལྷ་ལས་བབས་པའི་གཉན་བཙན་ཅིག་དང༌། འགའ་རེས་ཁྱེད་ནི་འཕགས་པའི་ཡུལ་ནས་ལྷགས་པའི་དམག་དཔོན་ཞིགགཞན་ཡང་རི་སྒང་མཐོ་སར་འཁྲུངས་པའི་རྫུས་སྐྱེས་ཤིག་སོགས་མག་མོག་གི་འདོད་ཚུལ་དུ་མའི་ཡོ་ལངས་གངས་སེང་དཀར་མོའི་གད་རྒྱངས་དང་གཅིག་ཏུ་གཞོལ་ནས་ཡར་ཀླུང་གཙང་པོའི་རྦ་རླབས་དང་ལྷན་དུ་འཕྱུར། དུས་དེ་ནས་བཟུང༌། སྤུར་རྒྱལ་གོང་མའི་གདུང་རྒྱུད་ཀྱི་ཁྱེའུ་བཙས་ཤིང༌། ཡར་ལྷ་ཤམ་པོར་ལྷ་གསོལ་གྱི་དམར་མཆོད་ཕུལ་བས། ཀི་སྭོ་འདེབས་པའི་སྙན་ངག་གི་སྒྱུ་རྩལ་ཐོག་མར་སྦྲུམ་ལ། ལྷ་གཡག་དཀར་པོས་ས་ནག་བསློག་པའི་སྟ་གོན་བགྱིད་སྐབས་འབྲི་མོའི་འཇོ་འཇོ་ཡི་བཞོ་དབྱངས་འགུག་པའི་སྤྱང་གྲུང་རྙེད་ཟིན་པས། དངུལ་གྱི་བཞོ་ལུང་སྐེད་པར་འདོགས་པའི་ལུགས་སྲོལ་ཡང་དར་ཡོད་ལས་ཆེ། འོན་ཀྱང༌། ཁྱེད་རང་སྐྱེ་སྐར་དང་སྐྱེས་ཚེས་མི་གསལ་བའི་རི་མགོ་དེ་ནས་ཐོལ་གྱིས་འབྱོན་ཞིང༌། སླར་ཡང་ཁྱེད་རང་བང་སོ་དང་དུར་བྱང་མེད་པའི་ཡུལ་གྲུ་དེ་ནས་ཡུད་ཀྱིས་བཞུད་སྟབས། བཙན་པོ་ན་རིམ་གྱི་ལོ་ཚིགས་འཆོལ་བའི་དཀར་ཆག་ཟད་དོ་དེའི་གཞིགས་རྩོད་ད་ལྟའི་བར་དུ་ཡང་ས་མཐོའི་རི་ཀླུང་ལ་བྲག་ཆ་འཁྱིལ།།
（旭烈兀）ཇིང་གེར་ཧན་གྱི་བུ་བཞི་པ་ཐོ་ལོས་（拖雷）ལ་བུ་བཞི་ཡོད་པའི་（མུང་ཁེ་ཧན། ཧུ་པི་ལི། ཧུ་ལའི་ཧུ། ཨ་རི་བྷོ་ག་）ནང་གི་གསུམ་པ། འབྲི་གུང་པའི་སྦྱིན་བདག་ས་སྐྱ་ལ་དམག་དྲངས་མཁན་དེ་ཡིན།
ཐང་དེབ་གསར་རྙིང་གི་བོད་ཀྱི་ལོ་རྒྱུས་ཐོག་གསལ་བའི་ས་ཆའི་མིང་ཞིག་སྟེ་རྒྱ་ཡིག་ཐོག(河州)ཞེས་འབོད་པ་དེ་ཡིན། ས་ཁུལ་འདི་ནི་སྔར་ཐང་རྒྱལ་རབས་ཀྱིསྐབས་སུ་ལུང་ཡུག་ཏའོ(陇右道)ཡི་སྲིད་འཛིན་མངའ་། ཁོངས་སུ་གཏོགས། ཐང་རྒྱལ་རབས་ཀྱི་གོང་མ་ཀའོ་ཙུང་། གི་ཧྲང་ཡོན(上元)ཁྲི་ལོ་གཉིས་པར་(༦༧༥)བོད་ཀྱི་། བཙན་པོ་མང་སྲོང་མང་བཙན་གྱིས་བློན་ཆེན་ཞིག་། མངགས་ཏེ་འ་ཞ་དང་འདུམ་འགྲིགས་བྱེད་པར་བཏང་། ཡང་གོང་མས་མ་གསན་པར་བརྟེན། ལོ་དེའི་རྗེས་མར་བཙན་པོས་བོད་དམག་མངགས་ཏེ། ཀའོ་ཀྲའོ(廓州)ཧྲན་ཀྲའོ(鄯州)ཧི་ཀྲའོ(河州)སོགས་བཅོམ་པར་~བཤད་པ་དེ་ཡིན་ཅིང་། ས་ཆ་དེ་མང་སྲོང་མང་བཙན་གྱི་[དུས་ནས་རྒྱལ་པོ་ཁྲི་རལ་པ་ཅན་གྱི་སྐུ་ཚེའི་སྟོད་ཀྱི་བར། བོད་ཀྱིས་བདག་བཟུང་བྱས་ཤིང་། ཁོང་གི་སྐུ་ཚེའི་སྨད། ལ་ཐང་བོད་དབར་དམག་འཁྲུག་ཡང་ཡང་བྱུང་རིང་ཕན། ཚུན་ཐོབ་ཤོར་ཐེངས་ཁ་ཤས་བྱུང་མྱོང་བ《ཐང་དེབ》lགསར་རྙིང་གཉིས་སུ་གསལ། ས་ཆ་དེ་དེང་སང་ཀན། སུའུ་ཞིང་ཆེན་གྱི་ལིན་ཞཱ་ཁོངས་སུ་གཏོགས་ཡོད། །
གཞན་ཡང་་་་་་་ མཚན་རྒྱས་པར་བྱང་ཆུབ་གླིང་གི་གསང་སྔགས་ཚེ་སྨོན་གླིང་ཞེས་ཞུ། བཞི་སྡེ་དགོན་གྱི་ཤར་ངོས་སུ་དགོན་དེ་མཇལ་རྒྱུ་ཡོད། ལྷ་སའི་གླིང་ཁག་བཞིའི་ཡ་རྒྱལ་ཡིན། ཚེ་སྨོན་གླིང་ཞེས་པ་ནི། སྔོན་གོང་མ་ཆན་ལུང་གི་སྐུ་ཚེ་ཚེ་སྒྲུབ་གནང་ས་ཡིན་སྟབས་མཚན་དེ་ལྟར་ཐོགས། ཚེ་སྨོན་གླིང་སྐུ་ཕྲེང་དང་པོས་རྒྱུད་སྟོད་ཀྱི་བླ་མ་དབུ་མཛད་གནང་བ་དང་། ལྕང་སྐྱ་རོལ་པའི་རྡོ་རྗེ་དགོངས་པ་གཞན་དོན་དུ་ཕེབས་རྗེས་གང་ཉིད་གོང་མའི་དབུ་བླར་ཕེབས། དེ་ནས་ཡར་ཕེབས་རྗེས་གོང་མའི་ཡུམ་གྱི་དགོངས་རྫོགས་སུ་སེ་ར་གྲྭ་ཚང་སྨད་ཀྱི་ཇོ་བོ་བྱང་ཆུབ་ཆེན་མོ་བཞེངས། ཐོག་མར་འདུ་ཁང་ཤར་རམ་ཕོ་བྲང་དཀར་པོ་ཞེས་པར་གོང་མའི་སྐུ་ཚེ་ཚེ་སྒྲུབ་གནང་ས་ཡིན་ཞེས་ཚེ་དཔག་མེད་ཀྱི་སྐུ་བརྙན་དང་ཚེ་སྨོན་གླིང་སྐུ་ཕྲེང་གཉིས་པ་དང་གསུམ་པའི་གདུང་རྟེན། སྐུ་ཕྲེང་དང་པོའི་གདུང་རྟེན་སེ་ར་ཚེ་སྨོན་གླིང་དུ་བཞུགས། མགོན་ཁང་ནང་སྐུ་རྒྱུ་ལི་མའི་དམག་ཟོར་མ་དང་། ཙིའུ་དམར་པོའི་སྐུ་སོབ། འཇིམ་གྱི་ཐབ་འོག་བཅས་དང་། འདུ་ཁང་ཆེན་མོ་ཀ་རིང་བཞིའི་ནང་དབུས་སུ་ཚེ་སྨོན་གླིང་གི་བཞུགས་ཁྲི་དང་། གདོང་གྲམ་ཤར་གྱི་འགོར་ར་ས་གཙུག་ལག་ཁང་གི་ཇོ་བོ་ཤཱཀྱ་མུ་ནེར་དཔེ་བཞེས་ནས་བཞེངས་པའི་གསེར་ཟངས་ཀྱི་ཇོ་བོ་ཤཱཀྱ་མུ་ནེ། དེའི་གཡོན་དུ་དངུལ་གྱི་སྐུ་ཕྲེང་གསུམ་པའི་འདྲ་སྐུ། དེའི་ཞོགས་སུ་གསེར་ཟངས་ཀྱི་སྨན་བླའི་བློས་བླངས་དཀྱིལ་འཁོར། ནུབ་ཀྱི་གདོང་བྲལ་གྱི་དབུར་གསེར་ཟངས་ཀྱི་རྗེ་ཙོང་ཁ་པ་ཁྲི་དྲུག་མགྱོགས་དང་བཅས་པ། དེའི་སྐུ་རྒྱབ་ཏུ་གསེར་ཟངས་ཀྱི་རྒྱལ་བ་བྱམས་པ་ཆོས་འཁོར་མ། དེའི་ཞོགས་སུ་གསེར་ཟངས་ཀྱི་སྐུ་ཕྲེང་གཉིས་པའི་སྐུ་བརྙན། ནུབ་ཀྱི་མཐའ་གྲལ་ནས་ཞལ་ཤར་དུ་གཟིགས་པ་དངུལ་གྱི་སྒྲོལ་ལྗང་མི་ཚད་མ། དེའི་གཡས་སུ་སྐུ་ཕྲེང་བཞི་པའི་གདུང་རྟེན། བཀའ་འགྱུར་ནུབ་ལྷ་ཁང་དུ་གསེར་བྲིས་ཀྱི་བཀའ་འགྱུར་དང་། གསེར་དངུལ་འདྲེས་མའི་ཡུམ་རྒྱས་འབྲིང་བསྡུས་གསུམ། འདུ་ཁང་ནང་བདེ་གསང་འཇིགས་གསུམ་གྱི་ལྡེབས་རིས། ཡང་ཐོག་བཞི་ཐོག་དང་བཅས་པ་ཡོད་ཅིང་དེ་དག་ལ་གཟིམས་ཆུང་ཁག་དང་། རྟ་མགྲིན་བསམ་འགྲུབ་ལྷ་ཁང་། ལྕོག་[page 36] བཅས་ལ་རྟེན་དང་བརྟེན་པར་བཅས་བཞུགས་སུ་གསོལ་ཡོད། སྔོན་དགེ་འདུན་བདུན་བཅུ་དོན་ལྔས་རི་བོ་དགེ་ལྡན་གྱི་གསང་བདེ་འཇིགས་གསུམ་གྱིས་གཙོས་སྔགས་ཆོག་ཁག་ཕྱག་བཞེད་མཛད་པ་ཡིན། སེར་སྨད་གྲྭ་ཚང་གི་ཁོངས་ཡིན། ད་ལྟ་ཐོག་སོ་ཉིས་ཐོག་ཉམས་གསོ་ཞུས་པའི་ནང་སྔོན་གྱི་སྐུ་བརྙན་དེ་དག་གི་སྐུ་ཚབ་གསར་བཞེངས་གནང་བ་དང་། ལྡེབས་རིས་རྙིང་མ་མང་པོ་བཞུགས་པ་ད་ལྟའང་མཇལ་རྒྱུ་ཡོད།
འབྱོར་བ་མེད་ན་མེད་དེ་དགའ། །བསྲུང་བྲལ་གྱི་བྱ་བྲེལ་དེ་ལ་མེད། །འཐབ་རྩོད་ཀྱི་ཁྲོ་འཁྲུག་ཇི་སྙེད་པ། །འཛིན་ཆགས་ཀྱི་ནོར་ལས་བྱུང་བར་ངེས། ། འབྱོར་པ་ཡོད་ན་ཡོད་དེ་དགའ། །བསོད་ནམས་ཀྱི་དགེ་ཚོགས་སྤེལ་བས་ཆོག ། འཕྲལ་ཕུགས་ཀྱི་ཕན་བདེ་ཇི་སྙེད་པ། །བསོད་ནམས་ཀྱི་འབྲས་བུ་ཡིན་པར་ངེས། །
སེམས་ཀྱི་རང་མདངས་མཚོན་པའི་འཚམས་འཕྲིན། ཆོས་ཀྱི་གྲོགས་པོ་དགེ་བཤེས་བསྟན་འཛིན་རྡོ་རྗེ་མཆོག་ལ་ཕུལ་བ། དཔལ་ལྡན་སྟོབས་བཅུ་མངའ་བའི་ལུང་རྟོགས་བསྟན། །འཛིན་མཁས་ངེས་པ་དོན་གྱི་རྣལ་འབྱོར་པ། །གསང་སྔགས་རྡོ་རྗེ་ཐེག་པའི་སྤུན་གྲོགས་ལགས། །འཇིགས་མེད་སྙན་ངག་སྨྲ་བའི་འཕྲིན་འདི་གསོན། །ཉེ་ཆར་གང་སྐུ་མཚན་དཔེའི་ཟླ་གཞོན་ལ། །ཉམས་རྟོགས་དཀྱིལ་འཁོར་རྫོགས་པའི་འོད་སྣང་རིས། །ཡིག་ངག་གང་གི་ལམ་ནས་མ་སོན་ཀྱང༌། །བརྒྱུད་ནས་འཚམས་འདྲི་བྱས་པའི་གཏམ་ལས་ཐོས། །ཀུན་རྟོག་མཚོ་རླབས་གཡོ་བའི་སེམས་ངོགས་ན། །གང་སྐུ་ཟླ་བའི་འོད་སྣང་འཇོ་བའི་གཟུགས། །བསིལ་རླུང་དལ་བུས་བདས་པའི་མཚོ་གྲུ་བཞིན། །ངེས་མེད་ཆུ་གཉེར་འགྲོས་དང་བསྟུན་ནས་འཆར། །རྒྱལ་ཀུན་གསང་གསུམ་གཅིག་ཏུ་བསྡུས་པའི་གར། །ཀླུ་སྦྱིན་རྗེ་བཙུན་བླ་མའི་ཞབས་དྲུང་དུ། །ན་རོ་མཁའ་སྤྱོད་དབང་བཞིའི་བྱིན་རླབས་ཀྱི། །རྡོ་རྗེའི་མནའ་ཆུ་ལྕེ་ཐོག་མཉམ་དུ་མྱོང༌། །མདོ་སྔགས་གསུང་རབ་དུ་མའི་བཤད་འཁྲིད་དང༌། །བྱང་ཆུབ་ལམ་གྱི་རིམ་པའི་མྱོང་འཁྲིད་སོགས། །དབང་ལུང་འཁྲིད་དང་མན་ངག་བདུད་རྩིའི་རྒྱུན། །མཉམ་དུ་སྤྱོད་པའི་སྐལ་བཟང་དགའ་སྟོན་མྱོང༌། །དེ་སླད་དམ་ཚིག་གཅིག་པའི་སྤུན་གྲོགས་ཀྱི། །མཛའ་བའི་གསེར་ཐག་གློད་ཐབས་མི་འདུག་པས། །ཧ་ཅང་བསྡུས་པའི་ཚིག་སྦྱོར་དང་འགྲོགས་པའི། །གསལ་འདེབས་ཚིག་གསུམ་ཞུ་བར་གཟིགས་མོར་མཛོད། །མངལ་གྱི་ཐེམ་པ་བརྒལ་ནས་མི་རིང་བར། །རྐང་ཆུང་སྟེང་ནས་ལང་འདུག་ཐུབ་པའི་སྐབས། །ཁྱི་དང་ལི་ལི་རྡོ་རྡུང་བྱེད་པ་སོགས། །བྱིས་སྤྱོད་ངན་པས་ཁྱོད་ལ་གོས་མྱོང་མེད། །རྐེད་རགས་སྦོ་ལ་འཆིང་དཀྲོལ་ཐུབ་ནས་བཟུང༌། །འུར་རྡོ་ཁྲ་རིང་སྐེད་པ་ལ་གཟེར་ནས། །ར་ལུག་ཕག་གསུམ་འཚོ་སའི་གྲོང་གསེབ་དེར། །མ་བཞུགས་དམ་པའི་ཆོས་ཀྱི་གདན་སར་ཕེབས། །བཀྲ་ཤིས་དར་རྒྱས་དགོན་པའི་ཆོས་གྲྭའི་ནང༌། །རྒྱ་སྐད་མཆོད་བརྗོད་བྱེད་པའི་ལུགས་སྲོལ་ལ། །ཕྱི་མིག་ཅེར་ནས་ཤེས་བྱའི་སྤང་ལྗོངས་ངོགས། །དབྱངས་གསལ་སོ་བཞིའི་སྙན་པའི་རྒྱང་གླུ་གྱེར། །རྟ་ཕོའི་འགྲོས་དང་མེ་མདའི་ཁ་ཚ་ལ། །ཞེ་ཆགས་མེད་པར་གོམ་ཁ་དབུས་སུ་བསྒྱུར། །ཇོ་ཤཀ་རྣམ་གཉིས་མདུན་དུ་མཇལ་ཕྱག་ཕུལ། །ཐེག་ཆེན་གླིང་དུ་ཆོས་ཀྱི་སྒྲོ་འདོགས་བཅད། །ས་ཕག་དུས་འགྱུར་འབར་བའི་མེ་རླབས་ཁྲོད། །དམར་པོ་རྒྱ་ཡི་མེ་མདའི་སོ་ཁ་ནས། །དར་མདོ་ལྔ་མཆོད་དགོན་པའི་འདུ་ཁང་ནང༌། །འཁྱགས་ལྟོགས་རྡུང་རྡེག་གསུམ་གྱིས་ནམ་ཟླ་བསྐྱལ། །ཕྱི་ཡི་ཆ་ལུགས་ཁྲིམས་ཀྱིས་བསྒྱུར་ན་ཡང༌། །ནང་གི་དད་པ་དམ་ཚིག་སྡོམ་པའི་ཁྲིམས། །སུ་དང་གང་གིས་བཅོས་སུ་མ་བཏུབ་པར། །རྡོ་རྗེ་བྲག་གི་རི་བོ་བཞིན་དུ་གནས། །རིག་གནས་གསར་བརྗེ་ཆེན་པོའི་རླུང་འཚུབ་ཁྲོད། །ཁྲེལ་མེད་ཧུར་བརྩོན་བརྒྱ་ཡིས་རྡུང་རྡེག་དང༌། །ན་ཆུང་བུ་མོ་སྟོང་གི་མཛེས་ཁའི་ཁྲོད། །གང་ཁྱོད་ཐོགས་རེག་བཀག་པའི་ནམ་མཁའ་བཞིན། །ཕོ་ཐ་ཕལ་ཆེར་ལ་ཁའི་དར་ལྕོག་བཞིན། །ཤར་ནུབ་རླུང་གིས་ཕན་ཚུན་བསྐྱོད་པ་དང༌། །འཚུབ་མའི་རླུང་གིས་གྱེན་དུ་བསྐྱོད་པའི་སྐབས། །གང་ཁྱོད་ལྕགས་ཀྱི་ཕ་བོང་བཞིན་དུ་བཞུགས། །སྲང་མདོའི་ཁྱི་ལྡོམ་འདྲ་བའི་སྤྲང་ཕྲུག་ཚོས། །སྐུ་རྟེན་འདམ་སྙོག་གསེབ་ཏུ་འཕེན་པ་དང༌། །གསུང་རྟེན་གླེགས་བམ་མེ་ལ་བསྲེགས་པའི་སྐབས། །ཁྱོད་ཀྱིས་རྟེན་གསུམ་སྦས་པའི་ལས་འགུལ་བརྩམས། །དམར་སྲུང་དམག་གིས་དྲག་པོའི་བསྔོག་བཤེར་འོག ། གསུང་རྟེན་སྦས་བསྐུངས་བྱས་པའི་ནག་ཉེས་ཀྱིས། །ལྷ་འདྲེ་གདོན་བགེགས་བྲིས་པའི་ཤོག་ཞྭ་གཡོག ། ཁྲོམ་སྐོར་ཁྲིད་ནས་རྡུང་རྡེག་སྣ་ཚོགས་མྱངས། །ཕ་ཁའི་ཆུ་འཁོར་གྲོང་པའི་བསྟན་དགའ་དང༌། །ཚུར་ཀའི་བྲག་གདོང་ཚང་གི་ཡོན་ཏན་གཉིས། །གོ་ལོ་ཤང་གི་རྒྱ་མིའི་ལས་བྱེད་ཚོའི། །མིག་གི་ནང་དུ་གྲ་མ་བཞིན་དུ་གྱུར། །གནམ་ལ་བཀལ་ནས་རྟ་ལྕག་གཞུས་པ་དང༌། །ས་ལ་ཕབ་ནས་ཆུ་འཁྱགས་བཤོས་པ་སོགས། །དམྱལ་ཁམས་ས་སྟེང་འཕོས་འདྲའི་འཐབ་རྩོད་ནང༌། །དད་པ་དམ་ཚིག་ནམ་ཡང་ཤོར་མྱོང་མེད། །ཡ་ཀི་མདའ་ཧོར་བྲག་རྒྱབ་མན་ཆད་ནས། །མ་ཀི་བྲག་གདོང་མཆོད་རྟེན་ཡན་ཆད་ཀྱི། །གོ་ལོ་བརྒྱད་ཅུ་ཤོག་པའི་གྲོང་ཚོ་ནང༌། །སྙིང་སྟོབས་སྤོབས་པ་ཁྱོད་འདྲ་སུ་ཡང་མེད། །ཨ་ལོག་བཙོས་ནས་ལོ་གསར་བཏང་བ་དང༌། །ར་ལྤགས་གོན་ནས་གཟབ་འཆོར་སྤྲས་པའི་སྐབས། །ལྟོ་གོས་དོན་དུ་ངལ་ལས་མི་འགྲོ་བར། །དམ་པའི་ཆོས་ལ་ལྐོག་ནས་ཉམས་ལེན་གནང༌། །ལ་ཁའི་བྱ་སྤུ་འདྲ་བའི་ཕོ་ཐ་ཚོ། །དམར་པོའི་རླུང་གིས་གང་སར་སྤུར་པའི་སྐབས། །ཆུ་འཁོར་བསྟན་དགའ་བསྟན་ལ་དགའ་བ་ལས། །དམར་པོ་རྒྱ་ལ་དགའ་བའི་ལོ་རྒྱུས་མེད། །ལོ་བརྒྱད་བྱིས་པས་ར་རྐུས་བྱེད་ས་དང༌། །དྲུག་ཅུ་རྒན་པོ་མག་པར་འགྲོ་ས་ཡི། །ཡ་མཚན་གཏམ་རྒྱུད་མང་བའི་གྲོང་གསེབ་དེར། །གང་ཁྱོད་གསེར་གྱི་ཞུན་མ་བཞིན་དུ་འཚེར། །དྲུག་གིས་ལྷག་པའི་ལོ་རབས་བདུན་ཅུའི་ནང༌། །ཀྲུའུ་ཏེ་ཀྲུ་ཨེ་ལན་དང་མའོ་ཙེ་ཏུང༌། །ཚེ་སྲོག་དུར་སའི་འགག་འཕྲང་དོག་པོ་ནས། །གཤིན་རྗེ་གྲོང་ཁྱེར་འགྲིམས་པའི་གཏམ་བཟང་ཐོས། །དེང་རབས་ཅན་བཞིའི་ཁ་གཡང་སྙན་པོའི་ཁྲོད། །མི་བཞི་ཤོག་ཁག་རྡུལ་དུ་བརླགས་པའི་གསེབ། །ཅི་དང་གང་ཡིན་རྒྱུ་མཚན་མ་ཤེས་པར། །སླར་ཡང་ཉེས་རྡུང་འཐབ་རྩོད་ཐེངས་གཅིག་བཟེད། །སྐྱེས་པ་ཕོ་ཡི་ལུས་རྟེན་ཐོབ་ནས་བཟུང༌། །དོན་ལྔ་སྣོད་དྲུག་ཚང་པ་ལོས་མཚུངས་ཀྱང༌། །སྐྱིད་སྡུག་མེ་ཆུ་འཐབ་པའི་ཡོ་ལངས་ཁྲོད། །ཕོ་རབ་དམ་པའི་རང་མདངས་ཁྱོད་ཀྱིས་བསྟན། །ལོ་རབས་དོན་དགུའི་ཏང་གི་ཚོགས་ཆེན་ཐོག ། གྲངས་ཉུང་མི་རིགས་ཁུལ་གྱི་སྐད་ཡིག་དང༌། །ཆོས་རིག་རང་སྐྱོང་ཆོག་པའི་དྲིལ་བསྒྲགས་འོག ། སྤྲིན་པའི་གསེབ་ནས་ཉི་འོད་ཐེངས་གཅིག་ཤར། །ཕྱག་ན་པདྨོའི་ཐུགས་བསྐྱེད་དྲི་བསུང་རླབས། །བདེན་པའི་རླུང་གིས་ཕྱོགས་འདིར་བདས་པ་དང༌། །ཆོས་ཀྱི་རྒྱལ་མཚན་མཐོན་པོའི་གྲིབ་བསིལ་འོག ། བོད་འབངས་འགྲོ་བའི་ཚེ་སྲོག་གཉིས་པ་ཐོབ། །སྔགས་པའི་མགོ་ལ་རལ་པ་བསགས་པ་དང༌། །བཙུན་པའི་ལུས་ལ་ཆོས་གོས་གོན་ཆོག་པའི། །རི་སྤྱང་དམར་པའི་ཁ་ནང་ལུ་གུ་ཡིས། །འཕག་འཚག་ཐེངས་གཅིག་ཆོག་པའི་གོ་སྐབས་ཐོབ། །ཏིང་ཤོའུ་ཕིང་གི་རིག་པའི་གཞུང་ལུགས་ལྟར། །བསྒྱུར་བཅོས་སྒོ་དབྱེ་བྱས་པའི་ཆོག་མཆན་འོག ། ཚོང་ཁང་མགྲོན་ཁང་མཉེར་མཁན་མང་ན་ཡང༌། །སྲིད་འབྱོར་ནོར་ལ་སྲེད་པའི་འཆིང་ཐག་བཅད། །ཆོས་དད་རང་མོས་ཆོག་པའི་ཁྱབ་བསྒྲགས་གཏམ། །གོ་མ་ཐག་ནས་ཁང་པའི་རྒྱ་སྒོ་བསྡམས། །མདོ་སྨད་ཞྭ་སེར་བསྟན་པའི་སྒྲོན་མེ་མཆོག ། ཀླུ་སྦྱིན་དགེ་བཤེས་ཆེན་མོའི་དྲུང་དུ་བཅར། །ང་ཡང་སྔོན་གྱི་བག་ཆགས་མི་དམན་པས། །དགེ་རྒན་དམ་པའི་མདུན་དུ་བཅར་བའི་སྐབས། །ཁྱོད་དང་ང་གཉིས་དགེ་ཕྲུག་གཅིག་པ་ཡི། །མི་ཕྱེད་དམ་ཚིག་གཙང་མའི་ཆོས་གྲོགས་གྱུུར། །རྒྱུ་ཡི་ཐེག་པ་མཚན་ཉིད་རིག་པའི་གཞུང༌། །འབྲས་བུའི་ཐེག་པ་རྒྱུད་སྡེ་བཞི་ཡི་དོན། །གཅིག་ཏུ་བསྡུས་པ་ལམ་གྱི་རིམ་པའི་གནད། །གང་ཁྱོད་ཐུགས་ཀྱི་རྒྱ་མཚོའི་ཀློང་ན་འཁྱིལ། །མི་ཕྱེད་དད་པ་ས་གཞི་བཞིན་དུ་བརྟན། །མི་གཤིས་རང་བཞིན་སྨྱུག་མའི་མདའ་ལྟར་དྲང༌། །མི་ལ་ལྟ་བུའི་དཀའ་སྤྱོད་སྙིང་རུས་ཟབ། །མི་མཆོག་ཁྱོད་འདྲ་འཇིག་རྟེན་འདི་ན་དཀོན། །གསེར་སྐུ་བཙོངས་ནས་སྦག་སྦག་ཞོན་མཁན་དང༌། །ཕོ་བླ་བཙོང་ནས་གོ་གནས་ལེན་མཁན་ཚོར། །ཁྲོས་ནས་གདོང་མིག་འཕེན་པའི་ལོ་རྒྱུས་ལས། །རེ་བའི་རྨི་ལམ་བཏང་རབས་ཁྱོད་ལ་མེད། །ལྐོག་རྔན་ཟོས་ནས་གཟིམས་ཤག་བརྩེགས་པ་དང༌། །བསྔོ་རྟེན་རུག་ནས་ཆང་རག་འཐུང་མཁན་གྱི། །མཐོན་པོའི་དཔོན་དང་སྤྲུལ་སྐུ་རྫུན་མ་ལ། །ཡིད་ཆེས་དད་པའི་འཇའ་ཚོན་སྔར་ནས་ཡལ། །རྒྱལ་ཁབ་བཙོང་ནས་མོ་ཊ་གཏོང་མཁན་དང༌། །ཆོས་གོས་གོན་ནས་རྒྱ་མོ་རུམ་མཁན་གྱི། །དེང་གི་བསྟན་འཛིན་སྐྱེས་བུ་དེ་དག་ལ། །བདེན་པའི་ཚིག་མཚོན་བཏབ་ནས་ཕྱིར་ཕྱག་ཕུལ། །རྒྱ་མགོ་མཐོ་དུས་རྒྱ་མིའི་རྐུབ་གཡོག་རྒྱུགས། །ཆོས་མགོ་མཐོ་དུས་ཆོས་གོས་ལུས་ལ་གོན། །བྱ་ཚོགས་ཁྲོད་ན་བྱ་ཐན་ཕ་ཝང་བཞིན། །སྤྱོད་ངན་དེ་ཚོའི་སྤྱོད་པ་ཁྱོད་ལ་མེད། །ནམ་མཁའི་འཇའ་རིས་མིག་གི་ལྟད་མོ་ཙམ། །རྒྱ་ནག་གླིང་བུ་རྣ་བའི་སླུ་བྲིད་ཉིད། །། དེ་སླད་མིག་འཁྲུལ་འདྲ་བའི་མཛེས་ཚོན་ལ། །ཞེ་ཆགས་མ་བྱས་ཆོས་གྲྭའི་དགེ་རྒན་ཕེབས། །ཆོས་ས་བུ་དང་ཆོས་ཀྱི་གྲོགས་པོ་ཆགས། །ཆོས་གྲྭའི་ནང་དུ་ཆོས་ཀྱི་དཔེ་ཁྲིད་གནང༌། །ཆོས་ཀྱི་གདན་ས་ཆོས་ཀྱིས་འཛིན་སྙམ་ཡང༌། །ཆོས་སྡེ་གླིང་ན་ཆོས་མིན་བར་ཆད་མང༌། །ཕར་སྤྱང་ཝ་མོ་ཚོགས་པའི་ལུང་མདོ་ན། །གཡང་དཀར་ལུ་གུའི་འཕེལ་ཁ་མི་དར་བས། །ལུག་རྫི་རྒན་པོས་སྦྲ་གུར་ཕབ་བྱས་ཏེ། །འབྲོག་པའི་མཚེར་ས་སྤོ་བར་ཐུགས་ཁག་ཅི། །མུན་སྟུག་ན་བུན་འཐིབས་པའི་གྲོང་འདབས་ན། །ལྕགས་ཐག་སྐེ་ལ་གོན་པའི་ཁྱི་ནག་མདུན། །སེངྒེའི་པུས་མོ་ས་ལ་འཛུགས་པའི་དུས། །སྤྱན་ཞགས་གངས་ལ་མི་འཕེན་རང་དབང་ཅི། །རྨོངས་པའི་ནགས་ཀྱི་སྤྲེལ་རྒན་ཚོགས་པའི་ས། །སྨྲ་བརྗོད་ཤེས་པའི་འཇིག་རྟེན་མི་ཡི་རྐུབ། །རྔ་མ་མེད་པའི་འཕྱ་སོྨད་མ་བཟོད་ནས། །གང་ཁྱོད་ནགས་ལ་གྱེས་མཇལ་ཞུ་དགོས་བྱུང༌། །རི་བོ་སྒང་དྲུག་རྡོག་པའི་འོག་ཏུ་བརྫིས། །གཙང་ཆེན་རྣམ་བཞིའི་སྐེད་པ་འཕྲེད་དུ་བཅད། །ཀོང་པོའི་བར་ལ་བརྒལ་ནས་དབུས་ལམ་བསྙེགས། །གདན་ས་གསུམ་དང་ཇོ་ཤག་རྣམ་གཉིས་མཇལ། །ཞབས་རྗེས་རི་མོ་གངས་ལའི་ངོས་སུ་ཕབ། །རེ་བའི་མིག་ཞགས་འཕགས་པའི་ཡུལ་དུ་འཕེན། །དད་པའི་མིག་ཆུ་ྋགོང་ས་མཆོག་ལ་འཐོར། །བལ་བོད་ས་མཚམས་བརྒལ་ནས་བལ་ཡུལ་སླེབས། །མོ་ཊའི་ནང་དུ་ཉིན་མཚན་སྦྲེལ་ནས་ཕེབས། །ཚ་བའི་ནང་དུ་ཆུ་འཁྱགས་བཏུང་གིན་ཡོང༌། །བཙན་བྱོལ་བཞུགས་སྒར་དྷ་རམ་ས་ལར་འབྱོར། །གོང་ས་ཆེན་པོའི་གསེར་ཞལ་རྗེན་པར་མཇལ། །ཐེག་ཆེན་གླིང་དུ་སླར་ཡང་ཆོས་ཞུགས་གནང༌། །གཞུང་ཆེན་བཀའ་པོད་ལྔ་ལ་བསྐྱར་སྦྱངས་བྱས། །རབ་འབྱམས་སྨྲ་བའི་དགེ་བཤེས་དམ་བཅའ་བཞག ། རྒྱུད་གྲྭར་འགྲིམས་ནས་གསང་སྔགས་གཞུང་ལ་བསླབ། །ཐོས་དོན་སེམས་ལ་སྦྱར་ནས་རང་སེམས་བརྟགས། །རྩེ་གཅིག་སྒྲུབ་པ་བརྒྱབ་ནས་སེམས་རྒྱུད་འདུལ། །ཉམས་ལེན་གནད་དུ་འཆང་བའི་ཚུལ་འདི་ལ། །ལྷ་རམས་དགེ་བཤེས་བརྒྱ་ཡིས་འགྲན་ནུས་མིན། །ལུག་གསོད་བཤན་པས་འཁོར་ལོ་བསྐོར་བ་དང༌། །འབུ་ཟན་ནེ་ཙོས་མ་ཎི་བགྲངས་པ་ལྟར། །མ་ཡིན་གང་ཁྱོད་མཉམ་ཉིད་སེམས་ཀྱི་ཁམས། །ཕྱིན་དྲུག་བསྡུ་བཞིའི་དཔལ་གྱི་རི་མོ་གསལ། །སློབ་མ་སྟོང་གིས་བསྐོར་བའི་བླ་མ་དང༌། །མཚམས་ནག་སྒོ་བཅད་བྱས་པའི་སྒོམ་ཆེན་ཚོས། །ཆོས་བརྒྱད་འབུར་འཇོམས་བྱེད་པའི་ཉམས་ལེན་ཚུལ། །ཁྱོད་དང་བསྡུར་ན་སྲིན་བུ་མེ་ཁྱེར་བཞིན། །ལྷ་རམས་གཏོང་དུས་ལྷ་སྐུ་འདྲ་བ་འགའ། །ཕྱི་རྒྱལ་ཡུལ་དུ་ཕྱི་རོལ་པ་བཞིན་རྒྱུགས། །ཆོས་གོས་གྱོན་ནས་ཆོས་འཚོང་རྒྱག་མཁན་དང༌། །གང་ཁྱོད་ཕྱི་རྒྱལ་ཕེབས་པ་གང་ནས་འདྲ། །ཌོ་ལར་སྤྲད་ནས་ཐར་པ་ཉོ་ཆོག་ན། །ཆོས་ཚོགས་ཡོད་པའི་ཕྱི་རྒྱལ་དགེ་བཤེས་ཚོ། །ཐར་བའི་ཞིང་སར་དང་པོར་ལོས་ཕེབས་ཀྱང༌། །དཔལ་འབྱོར་ནོར་གྱིས་ཐར་ལམ་ཁུག་ནུས་མིན། །དེ་སླད་ཁྱོད་ཉིད་ཕྱི་རྒྱལ་ཆོས་ཚོགས་ནང༌། །མ་བཞུགས་རྨས་སྐྱོན་ཕོག་པའི་རི་དྭགས་བཞིན། །གནམ་གྲུ་ནང་དུ་བཞུགས་ནས་རྒྱ་གར་ལོག ། །རྫ་ཤག་གྲུ་བཞིའི་ནང་དུ་སྐུ་མཚམས་བཞུགས། །སྣང་སྟོང་ཟུང་དུ་འཇུག་པའི་དབུ་མ་དང༌། །བདེ་ཆེན་ལྷན་ཅིག་སྐྱེས་པའི་ཡེ་ཤེས་ཟུང༌། །གཉུག་མའི་འོད་གསལ་སེམས་དང་བསྲེས་པ་ཡི། །སྐུ་ཐུགས་ཟུང་དུ་འཇུག་པའི་ལམ་བཟང་འཚོལ། །བཤེས་གཉེན་ཚུལ་བཞིན་བསྟེན་པས་དམ་ཚིག་གཙང༌། །ཐོས་སྟོབས་རྒྱ་ཡན་མ་སོང་ཞི་ཞིང་དུལ། །སྒོམ་སྟོབས་བྱིངས་རྨུག་མ་གྱུར་ཉོན་མོངས་འཇོམས། །གང་ཁྱོད་དོན་གྱི་བསྟན་འཛིན་སྐྱེས་བུ་དངོས། །བྱམས་སོགས་འཕགས་ནོར་བདུན་གྱིས་ཐུགས་རྒྱུད་ཕྱུག ། བཀའ་གདམས་ཕུག་ནོར་བཅུ་ཡི་ཉམས་ལེན་ཟབ། །དགེ་ལྡན་རིང་ལུགས་གཙང་མའི་སྤྱོད་པ་བཙུན། །ངེས་དོན་བསྟན་འཛིན་སྐྱེས་བུ་ཁྱོད་འདྲ་དཀོན། །སྟོབས་དང་གོ་ས་དཔལ་འབྱོར་ཐོབ་ཐང་སོགས། །མཆིལ་མའི་ཐལ་བ་ཇི་བཞིན་ཐང་དུ་བོར། །ཆོས་བརྒྱད་དཀར་ནག་འདྲེས་མའི་འདམ་རྙོག་གིས། །མ་གོས་ཁྱོད་ནི་པདྨ་དཀར་པོ་བཞིན། །ཐུགས་ཀྱི་དགོངས་པའི་ཀློང་དུ་གང་ཤར་བ། །སྨྲ་བརྗོད་གསུང་གི་སྒོ་ནས་བཏོན་རྐྱང་ལས། །མདུན་ནས་རྒྱ་གླིང་གཏོང་པའི་ཕེབས་བསུ་དང༌། །རྒྱབ་ནས་རྭ་དུང་འབུད་པའི་ལོ་རྒྱུས་མེད། །སྲན་རྡོག་གཅིག་གིས་གཡོ་འགུལ་བྱེད་པ་དང༌། །ཆུ་ཐིགས་་གཅིག་གིས་བརླན་རྐྱང་བྱེད་པ་ཡི། །སྲང་དང་རྒྱ་ཤོག་འདྲ་བའི་ཕལ་བ་དང༌། །གང་ཁྱོད་ཐུགས་ཀྱི་ལྗི་ཁོག་ག་ལ་འདྲ། །ཁྱོད་ཀྱིས་ང་ལ་ཀྱལ་ཀ་གནང་བ་ཡང༌། །ཆོས་གྲོགས་དམ་པའི་དམ་ཚིག་གཙང་བའི་ཕྱིར། །ལྷོད་མེད་དགོངས་པའི་ཀློང་གི་སྐད་ཆ་ལས། །སྨ་འབེབས་ཡིན་སྙམ་སེམས་ཀྱི་ཟུར་ན་མེད། །གང་གི་གསུང་ཟུར་ཐོས་པའི་ཅོལ་ཆུང་བུ། །ས་ཕུག་མ་ཆོད་ས་ཟད་ཁྱུ་གཅིག་གིས། །རི་གཏམ་ཁྱིམ་ལ་ཁུར་ནས་ཕ་ཡུལ་ན། །གཞི་མེད་བསྐུར་འདེབས་བྱས་པའི་མཐོང་ཐོས་མང༌། །འོན་ཀྱང་ཁོ་བོ་འབྲས་སྤུངས་པར་ཁང་ནང༌། །ཉིན་རེར་སྐར་ཆ་བཅོ་ལྔ་ཙམ་ཞིག་ལས། །དུས་ཚོད་ཡུན་རིང་སྐྱེལ་དགོས་མི་འདུག་པས། །སློབ་གཉེར་འཕྲོ་ལ་གནོད་པ་མ་བྱུང་ལགས། །སྐར་ཆ་བཅོ་ལྔའི་དུས་ཡུན་སྐྱེལ་བ་དེས། །ཞིང་ཁ་ཐབ་རེས་བཅས་པའི་ལས་ཀ་ཀུན། །དམིགས་བསལ་མ་ཟད་ད་དུང་ཆོས་རིག་ལ། །ཕན་པའི་བག་ཆགས་ཅུང་ཟད་བཞག་ཡོད་སྙམ། །ཉིན་མོར་དགེ་རྒན་མདུན་ནས་དཔེ་འཁྲིད་དང༌། །མཚན་མོར་ཆོས་གྲྭའི་ནང་དུ་རྩོད་པ་གཉིས། །རྒྱུན་དུ་གཞུང་ཚན་བློ་འཛིན་བྱེད་པ་གསུམ། །རེས་འཇོག་མེད་པར་བསྐྱངས་ནས་ལོ་ཟླ་བསྐྱལ། །ཞར་ལ་གཙུག་ལག་དཔེ་བསྐྲུན་ཞུ་དག་དང༌། །ཤག་དང་སློབ་གྲྭའི་སློབ་འཁྲིད་དགེ་རྒན་གཉིས། །བློ་གསལ་རྩོམ་སྒྲིག་ཁང་གི་འགན་འཛིན་གསུམ། །ཆོས་རིག་སྣང་བ་དམ་པའི་དགེ་མཚན་བསྐྲུུན། །ཡབ་ཆེན་མཁས་དབང་དམ་པའི་བཀའ་དྲིན་དང༌། །ཀླུ་སྦྱིན་དགེ་བཤེས་ཆེན་མོའི་བྱིན་རླབས་ཀྱིས། །རྒྱ་བོད་གཙུག་ལག་རིག་པའི་ཤེས་བྱ་ཀུན། །ཤེས་པའི་ལག་རྗེས་འདི་སྙམ་སྤོབས་པ་སྐྱེས། །དབུ་ཕར་རྒྱུགས་སྤྲོད་རྩེ་ཕུད་ཁོ་ན་བླངས། །ལེགས་བཤད་སྙིང་པོ་བཟུང་ནས་བློ་རྒྱུགས་ཕུལ། །རྩ་བ་ཤེས་རབ་ཉིན་ཞག་བརྒྱད་ལ་བཟུང༌། །འདི་ཀོ་ཁྱོད་ལ་ཕུལ་བའི་ལེགས་སྐྱེས་ལགས། །དེ་སླད་པར་ཁང་ཞུ་དག་བསྡད་པའི་རིང༌། །སློབ་གཉེར་འཐུས་ཤོར་བཏང་པའི་ལོ་རྒྱུས་མེད། །ད་དུང་ཐལ་རྡུལ་ཆགས་པའི་དྲ་མིག་ལས། །རྒྱ་གཞུང་པོ་ཏི་དུ་མའི་གླེགས་ཐག་བཀྲོལ། །དེང་སང་ནུབ་ཕྱོགས་ཨ་མེ་རི་ཁ་ན། །ཨིན་ཌ་ཨ་ན་སློབ་གྲྭ་ཆེན་མོའི་ནང༌། །ལོ་རྒྱུས་རིག་པའི་དགེ་རྒན་ཆེན་མོ་དང༌། །འཕགས་བོད་ཆོས་འབྱུང་ཆེན་མོ་འབྲི་བཞིན་མཆིས། །ཐོས་དོན་སེམས་ལ་སྦྱར་བའི་ཉམས་ལེན་གྱིས། །དམ་པའི་རྣམ་ཐར་བསྐྱངས་པ་མ་ནུས་ཀྱང༌། །འཆད་རྩོད་རྩོམ་པས་འཛམ་གླིང་ཤར་ནུབ་ཀུན། །མཁས་པའི་ལག་རྗེས་ཅུང་ཟད་བཞག་ཡོད་སྙམ། །དེ་ཀོ་ཆོས་གྲོགས་དམ་པ་ཁྱོད་ཉིད་ལ། །སྒྲུབ་པའི་མཆོད་པ་འགྱུར་སྙམ་ཞུས་པ་ལས། །གཞི་རྩ་མེད་པའི་འབྲུག་གི་སྟོང་སྒྲ་ལྟར། །རང་བསྟོད་འུར་སྒྲོག་བྱས་པའི་བཅོས་གཏམ་མིན། །ལུག་མགོ་བསྟན་ནས་ཁྱི་ཤ་བཙོང་པ་དང༌། །གདོང་འབག་གོན་ནས་ལྷ་མོ་འཁྲབ་པ་སོགས། །གཡོ་རྒྱུའི་འཚོང་དང་ཁྲམ་པའི་སྡིངས་ཆ་ལ། །རེ་བའི་གོམ་ཁ་ནམ་ཡང་སྤོ་མྱོང་མེད། །དེ་སྔོན་ཁྱོད་ལ་བྲིས་པའི་ཀ་རྩོམ་དེ། །རང་དགར་ཁ་ཤགས་རྩེད་མཚར་ཞུས་ཙམ་ལས། །གནད་དུ་འབིགས་པའི་མཚང་འབོད་མ་ལགས་ཏེ། །ཞིབ་ཏུ་གཟིགས་ན་ཅིས་ཀྱང་མཁྱེན་པར་ངེས། །བླ་མ་གཅིག་ལས་མཆེད་པའི་སློབ་མ་ཟུང༌། །ཕ་མ་གཅིག་ལས་སྐྱེས་པའི་བུ་ཕྲུག་བཞིན། །སེམས་ཀྱི་གཏིང་ནས་མཛའ་བའི་དམ་ཚིག་ལ། །ནམ་ཡང་གློད་ཐབས་མི་འདུག་མཆེད་གྲོགས་ལགས། །གནམ་གྱི་ཚ་གྲང་གནམ་ལ་འཐབ་པ་ལས། །གློག་འོད་འཁྱུག་ཅིང་འབྲུག་གི་སྒྲ་གྲགས་ཀྱང༌། །གནམ་མཐོངས་རལ་བའི་ལོ་རྒྱུས་མི་སྲིད་པས། །ཁྱོད་དང་ང་གཉིས་དམ་ཚིག་རལ་དོན་མེད། །ཆུ་བོ་བརྒྱ་ཕྲག་རྒྱ་མཚོའི་ཁོག་པར་ཤོང། །རི་བོ་སྟོང་ཕྲག་སྟོང་པའི་ནམ་མཁར་ཤོང། །ངེས་དོན་རྣལ་འབྱོར་ཆེན་པོའི་ཁོག་པ་ནང༌། །ཚིག་གི་ཟུར་མདའ་རེ་གཉིས་ལོས་ཤོང་ལགས། །སྦྲང་གཤོག་སྲབ་མོས་ཉི་འོད་སྒྲིབ་ནུས་མིན། །གྲོག་མའི་རྐང་པས་རི་བོ་སྒུལ་མི་ནུས། །ཁ་ཤགས་སྙན་ངག་ཚིག་གསུམ་བྲིས་པ་དེས། །ཆོས་གྲོགས་དམ་པའི་ཐུགས་དང་འགལ་བསམ་མེད། །རྒྱ་མཚོ་འཁྲུགས་པའི་ཆུ་རླབས་མཚོ་ལ་ཐིམ། །ཚ་གྲང་འཐབ་པའི་གློག་འོད་མཁའ་ལ་ཡལ། །སེམས་མེད་འབྱུང་ཁམས་རང་སར་ཞི་གྱུར་ན། །ཚིག་གི་རྩེད་མཚར་རང་སར་ཞི་བ་སླ། །ཉེ་ཆར་ལྐུགས་པའི་རང་སྣང་མཐོ་བ་འགའ། །ལེགས་ཉེས་འབྱེད་པའི་རྣམ་དཔྱོད་མཐུ་མེད་པར། །ཕ་མགོ་སྟ་རེས་གཤགས་པའི་ལྷག་བསམ་གྱིས། །དགེ་སློབ་དམ་ཚིག་དཀྲུགས་པའི་དབྱེན་སྦྱོར་སྤེལ། །ཉེ་ཆར་རླུང་ཡན་གསེབ་ནས་འཛེར་བའི་གཏམ། །དོན་ལ་བདེན་རྫུན་ཇི་ཡིན་མི་ཤེས་ཀྱང༌། །མདོག་ཆ་མེད་པའི་ཁྭ་ཏ་ཁྱུ་གཅིག་གིས། །རྒྱབ་ནས་ཨོ་སྐད་འཛེར་པའི་འུར་སྒྲོག་ཐོས། །ཕྱོགས་རེས་རོ་ལངས་མང་བའི་དུར་ཁྲོད་ནང༌། །རྣམ་རྟོག་འདྲེ་མོ་ངུ་བའི་འབོད་སྒྲ་དང༌། །སྒྲོ་སྐུར་ལྕེ་སྤྱང་འདུ་བའི་འཚང་ཀའི་ཁྲོད། །ཉམ་ཆུང་གསོན་པོ་རོ་ཡི་གྲས་ལ་གཡུགས། །མི་ཡི་གཤིས་ཀ་རྒྱུ་དག་མེད་ལུགས་དང༌། །རྩོམ་རིག་རྣམ་གཞག་སྒྱུ་རྩལ་མེད་རབས་སོགས། །ཐུན་གསུམ་མཚན་མོར་འུག་པའི་ཧ་རྒོད་གཏམ། །མཚན་ཕྱེད་རྐུན་མའི་རྭ་དུང་བཞིན་དུ་འབུད། །དམིག་ལོང་གྲོག་མས་རི་བོ་མཐོ་ཚད་གཞལ། །ཁྲོན་པའི་སྦལ་བས་རྒྱ་མཚོ་འདོམ་འཇལ་བྱེད། །རང་སྣང་དག་པའི་ཡ་མཚན་གཏམ་རྒྱུད་འགའ། ཐོས་ཚེ་དགོད་མོ་མི་འཆོར་རང་དབང་ཅི། །སྤྲང་ཤིག་འདྲོགས་ནས་རྩག་པ་དབྲལ་བ་དང༌། །ཙི་ཙི་རྒྱུགས་ནས་གདུང་མ་བཅག་པ་གཉིས། །སྦལ་པ་མཆོངས་ནས་རྒྱ་མཚོ་དཀྲུགས་པ་གསུམ། །མ་བྱུང་མི་འབྱུང་ཕྱིས་ཀྱང་འབྱུང་མི་འགྱུར། །ཁྱུང་ཆེན་མཁའ་ལམ་གཤགས་པའི་གཤོག་རྩལ་ལ། །སྐྱག་སྦྲང་གཤོག་པས་སྙེགས་ཐབས་མེད་ན་ཡང༌། །ཕྲག་དོག་འུར་སྒྲས་རྣ་བ་བཀར་བྱེད་པའི། །སྤྱོད་ཚུལ་འདི་ལ་ཡ་རབས་སུ་ཞིག་རྩི། །ཁྱི་ཤིག་བསད་ནས་དཔའ་རྟགས་བཞག་པ་དང༌། །སྲོ་མ་བཅུན་ནས་དཔུང་ཤུགས་ངོམས་པ་གཉིས། །ཕོ་རྒོད་དཔའ་བོའི་ལུགས་དང་མི་མཐུན་པས། །དོན་གྱི་དཔའ་རྟགས་ཡིན་སྙམ་སུ་ཡིས་དྲན། །དགེ་ལྡན་ལུགས་བཟང་རྩོམ་རྒྱུགས་གླེགས་བམ་ཚད། །གདན་གསུམ་མཁས་པས་སྲང་ལ་གཞལ་བའི་སྐབས། །ལྕི་ཡང་གསལ་བསྒྲགས་ལྷ་ཁང་ནང་གསང་ཡང༌། །བསྐོར་ལམ་ནང་དུ་འུར་བ་ཀུན་ཀྱིས་ཐོས། །གནམ་གྱི་རྨུ་ཐག་དུམ་བུ་ཆད་ཀྱང་རུང༌། །ས་ཡི་བརྟེན་ཕུར་ཧྲིལ་ལེར་འཐོར་ན་ཡང༌། །བདེན་པའི་ཚིག་གི་རྣོ་དབལ་ཕྱུང་བ་ལ། །ཆགས་ཐོགས་ཞེད་སྣང་སྤུ་རྩེ་ཙམ་ཡང་མེད། །དམ་པའི་ཡོན་ཏན་ཇི་བཞིན་ཤེས་དཀའ་ཡང༌། །མི་ཡི་སྐྱོན་མཚང་མཐོང་བ་ཤིན་ཏུ་སླ། །དེ་སླད་ཐུག་པ་དཀྲུག་མཁན་མ་བྱན་འགའི། །མི་གཤིས་རང་བཞིན་བརྗོད་ན་ཤིན་ཏུ་མང༌། །འོན་ཀྱང་ཁྱི་ངན་རྒྱུགས་རྡུང་བྱེད་པ་དང༌། །སྐྱག་པ་རྡོ་འབེན་བཟོ་འདོད་མི་འདུག་པས། །རེ་ཞིག་དགེ་སྦྱོང་བཙུན་པའི་ཆོས་བཞི་ལ། །བསྟེན་ནས་ལན་འདེབས་བྱེད་མཚམས་འདི་ནས་བཞག ། བཤེས་གཉེན་ཆེན་པོ་གང་ཐུགས་ནམ་མཁའི་མཐོངས། །ཕྱོགས་འཛིན་འབྲུག་སྒྲ་ལྡིར་བའི་སྤྲིན་ཕུང་ལ། །ཞེན་པའི་ཐོགས་རེག་བཀག་ནས་སྟོང་པའི་དབྱིངས། །མཉམ་ཉིད་སེམས་ཀྱི་རང་ཞལ་གཟིགས་མོར་མཛོད། །འདི་ནས་མི་ཕམ་ཆོས་རྗེ་མདུན་ས་དང༌། །མཁའ་སྤྱོད་དག་པའི་ཞིང་ཁམས་གང་དུ་ཡང༌། །ཀླུ་སྦྱིན་རྗེ་བཙུན་བླ་མའི་ཞབས་དྲུང་དུ། །འཁོར་གྱི་ཐོག་མར་མཉམ་དུ་སྐྱེ་བར་སྨོན། །ཚེ་རབས་ཀུན་ཏུ་རྗེ་བཙུན་བླ་མ་ཡི། །ཞལ་བཟང་མཇལ་ཞིང་གསུང་བཟང་ཐོས་པ་ཡིས། །ས་ལམ་རྟོགས་པ་རིམ་གྱིས་འཛེགས་པའི་མཐར། །ལྷན་ཅིག་ཟུང་འཇུག་གོ་འཕང་མངོན་གྱུར་ཤོག ། རྗོད་བྱེད་ཚིག་སྦྱོར་སྙན་ངག་མ་བྱས་ཤིང༌། །བརྗོད་བྱ་འཁྱོག་པོའི་ལམ་དུ་མ་བཏང་བར། །གང་ཁྱོད་ཐུགས་ཀྱི་དགོངས་པ་སངས་པའི་སླད། །སེམས་ཀྱི་རང་མདངས་མཚོན་པའི་འཚམས་འཕྲིན་འདི། །ལྗོན་པའི་ཡལ་འདབས་གཉེར་མའི་རི་སྐྱེས་ཀྱིས། །འཁྱུད་པའི་རྒྱལ་ཟླ་དམར་ཕྱོགས་བཟང་པོའི་དཔལ། །གསུམ་པའི་ཉིན་མོར་འཇིགས་མེད་མིང་ཅན་གྱིས། །འཕགས་ཡུལ་བྱང་ཕྱོགས་དྷ་རམ་ས་ནས་ཕུལ། །སྤྱི་ལོ་༢༠༠༥ཟླ་༢ཚེས་༦ཉིན་བྲིས།
རེབ་གོང་དྲུག་པའི་ཀླུ་རོལ་ནི་མཚོ་སྔོན་ཞིང་ཆེན་རྨ་ལྷོ་བོད་རིགས་རང་སྐྱོང་ཁུལ་ཐུན་རིན་རྫོང་ཁོངས་སུ་ཁྱབ་པའི་ཁྱད་དུ་འཕགས་པའི་དམངས་ཁྲོད་ཀྱི་ཡུལ་སྲོལ་བྱ་འགུལ་ཞིག་ཡིན། ཧོར་ཟླ6པའི་ཚེས16ཉིན་རྒྱལ་ཁབ་ཀྱི་དངོས་པོ་མ་ཡིན་པའི་རིག་གནས་ཤུལ་རྫས་ཁྲོད་བདམས་ཡོད་པའི་རེབ་གོང་དྲུག་པའི་ཀླུ་རོལ་དེ་ས་དཀྱིལ་སྡེ་བ་ནས་རྩེ་མགོ་རྩོམ་པ་ཡིན་ལ། བསྟུད་མར་ཧོར་ཟླ6པའི་ཚེས25ཉིན་བར། གླིང་རྒྱ་དང་གཉན་ཐོག སོག་རུ། ལྕང་སྐྱ། བོད་སྐོར། བྱང་ཆུབ་སོགས་སུ་ལྷ་གསོལ་བསང་གཏོང་གི་རྩེད་སྟོན་ཆོ་ག་རྒྱ་ཆེར་སྤེལ་གྱིན་ཡོད།
མཚོ་རྒྱལ་བླ་མཚོ་ཞེས་པ་ནི་ཐོག་མར་གནས་དེར་ཆུ་མིག་གཅིག་ཡོད་པ་ལ། སྤྱི་ལོའི་དུས་རབས་བརྒྱད་པར་ཡེ་ཤེས་མཚོ་རྒྱལ་གནས་དེར་འཁྲུངས་རྗེས། ཆུ་མིག་དེ་མཚོ་རུ་རྒྱས་སྟབས་“མཚོ་རྒྱལ་བླ་མཚོ་”ཞེས་པ་དེ་ནས་བྱུང་། ཡེ་ཤེས་མཚོ་རྒྱལ་གྱི་འཁྲུངས་ཁང་ཡང་མཚོ་རྒྱལ་བླ་མཚོའི་གྲོང་དབུས་སུ་ཡོད། དེའང་ཡེ་ཤེས་མཚོ་རྒྱལ་འཁྲུངས་ཚུལ་ནི་ཡབ་མཁར་ཆེན་དཔལ་གྱི་དབང་ཕྱུག་གི་ཡུམ་བཟའ་དགེ་བྱ་བའི་སྐུ་ལུས་ལ་ལྷུམས་སུ་བཞུགས་སྐབས་ཡུམ་ལ་གསེར་གྱི་བུང་བ་སྒྲ་སྙན་པ་ཞིག་ཡབ་ཀྱི་སྤྱི་བོར་ཐིམ་པའི་གཟིགས་སྣང་དང་། ཡབ་ཀྱི་གཟིགས་སྣང་ལ་ཡུམ་ལ་སྤྱན་གསུམ་མངའ་བ་སོགས་བྱུང་སྟེ་བྱ་ལོ་སྤྲེལ་ཟླའི་ཚེས་བཅུའི་ཉི་མ་ཤར་བ་དང་དུས་མཚུངས་ཨ་ལི་སོགས་ཀྱི་སྒྲ་སྒྲོག་བཞིན་ཡུམ་ལ་གནོད་པ་མེད་པར་སྐུ་འཁྲུངས། དེའི་དུས་སུ་ས་གཡོ་བ་དང་། འབྲུག་ལྡིར་བ་། མེ་ཏོག་གི་ཆར་བབས་པ་སོགས་ཀྱི་མཚན་ལྟས་བྱུང་བས། ཡབ་ཀྱིས་བུ་མོ་འདི་གཞན་ལས་ཁྱད་དུ་འཕགས་པ་ཞིག་འདུག་པས་ཡང་ན་འཛམ་གླིང་རྒྱལ་པོའི་བཙུན་མོར་འོང་བ་འདུག འདི་སྐྱེས་པ་དང་མཚོ་ཡང་རྒྱས་འདུག་པས་“མཚོ་རྒྱལ་”ཞེས་ཐོག་ཞེས་མཚན་མཚོ་རྒྱལ་དུ་གསོལ། སྐུ་ན་རིམ་སོན་ཤིན་ཏུ་མཛེས་པས་བུ་མོ་འདོད་མི་མང་པོ་བྱུངཡང་ཡབ་ཀྱིས་བུ་མོ་འདི་རང་དགར་སྟེར་ན་འཁྲུག་རྩོད་ཀྱི་གཞིར་གྱུར་པས་རྒྱལ་པོས་བཞེས་ན་ཕུལ་བ་ལས་གཞན་སུ་ལའང་མི་སྟེར་རྒྱུ་བྱས། འོན་ཀྱང་མཁར་ཆུ་དཔལ་གྱི་གཞོན་ནུ་དང་། ཟུར་མཁར་རྡོ་རྗེ་དབང་ཕྱུག་སོ་སོ་རྟ་ཁལ་དྲེའུ་ལ་སྐྱེས་གྱ་ནོམ་པ་བཀལ་ཏེ་བུ་མོ་སློང་བར་འོང་པས་ཡབ་གནང་དཀའ་ཐབས་ཟད་ཀྱིས་སུ་མགྱོགས་ཀྱང་དེར་གནང་རྒྱུ་ཐག་བཅད་པས་མཁར་ཆུ་བའི་བློན་པོ་མགྱོགས་ཏེ་དེ་ལ་ཐོབ། འོན་ཀྱང་བུ་མོ་འཇིག་རྟེན་གྱི་མདུན་མར་ཕེབས་འདོད་གཏན་ནས་མེད་སྟབས་མཁར་ཆུ་བའི་བློན་འབངས་དགའ་སྟོན་གྱི་ར་རོ་བའི་སྐབས་དང་བསྟུན་ནས་མཚན་མོར་བྲོས་བྱོལ་དུ་ཕེབས་ནས་འོན་ཕུ་སྟག་ཚང་རོང་དུ་ཡུན་རིང་བཞུགས། ཟུར་མཁར་བས་མཚོ་རྒྱལ་སྟག་ཚང་རོང་དུ་ཡིབས་ནས་བཞུགས་པ་ཐོས་ཏེ་གཡོག་འཁོར་མང་པོ་བཏང་ནས་བུ་མོ་བཟུང་། དོན་དེ་མཁར་ཆུ་བས་ཤེས་ཏེ་ཟུར་མཁར་ལ་དམག་དྲངས་ཏེ་བུ་མོ་འཕྲོག་པའི་གྲབ་བྱས་པ་སོགས་ཆོས་རྒྱལ་ཁྲི་སྲོང་གིས་མཁྱེན་ནས་མཁར་ཆེན་དཔལ་གྱི་དབང་ཕྱུག་ལ་བུ་མོ་མཚོ་རྒྱལ་རྒྱལ་པོའི་བཙུན་མོར་དགོས་པའི་དཀའ་གནང་བ་བཞིན་རྒྱལ་པོར་ཕུལ། དེ་ནས་མི་རིང་བར་ཆོས་རྒྱལ་གྱིས་སློབ་དཔོན་རིན་པོ་ཆེ་བསམ་ཡས་སུ་སྤྱན་དྲངས། མཚོ་རྒྱལ་སོགས་དེ་དང་མཐུན་པའི་དམ་མཛད་ལྔ་དང་བཅས་སློབ་དཔོན་ལ་ཕུལ་བས་སློབ་དཔོན་དགྱེས་པར་གྱུར། མཚོ་རྒྱལ་སློབ་དཔོན་གྱི་ཇོ་མོར་མངའ་གསོལ་ཞིང་དབང་བསྐུར། དེ་ནས་སློབ་དཔོན་ཡབ་ཡུམ་གཉིས་ཐོག་མར་མཆིམས་ཕུ་དགེའུ་རུ་གསང་སྤྱོད་ལ་གཤེགས་ནས་སློབ་དཔོན་གྱི་དྲུང་ནས་གཙང་མའི་དགེ་བ་ལ་རབ་ཏུ་བྱུང་། མདོ་སྡེ་འདུལ་བ་དང་མངོན་པ་སོགས་རྒྱུ་འབྲས་སྐོར་གྱི་ཆོས་མཐའ་ཡས་པ་གསན། ལྷ་མོ་དབྱངས་ཅན་མའི་ཞལ་གཟིགས། མི་བརྗེད་པའི་གཟུངས་ཐོབ། སྤྱན་དང་མངོན་པར་ཤེས་པ་མངའ་ཞིང་རྫུ་འཕྲུལ་ཡ་མ་བཟུང་སྟོན་ནུས་པར་གྱུར། དེ་ནས་སློབ་དཔོན་གྱི་བཀའ་བཞིན་བལ་ཡུལ་སོགས་ས་ཕྱོགས་མང་པོར་ཕེབས་ནས་རྫུ་འཕྲུལ་བསྟན། མཐར་སློབ་མ་རྣམས་ལ་“མྱ་ངན་མ་བྱེད་”ཅེས་པའི་གདམས་ངག་མགུར་དབྱངས་སུ་མཛད་དེ་མཁའ་འགྲོ་མ་རྣམས་ཀྱི་བསུ་མ་དང་བཅས་སྐུ་ལུས་མ་སྤངས་པར་དག་ཞིང་དུ་གཤེགས་པ་སོགས་ཀྱི་རྣམ་ཐར་ཡོད། མཚོ་རྒྱལ་ལྷ་ཁང་ནང་ཡེ་ཤེས་མཚོ་རྒྱལ་གྱི་སྐུ་བརྙན་དང་། གུ་རུའི་ཞབས་རྗེས། ལྗོན་ཤིང་གི་བསྐོར་བའི་བླ་མཚོ། མཚོ་རྒྱལ་འཁྲུངས་རྗེས་ལྟེ་ཁྲག་འཕོ་སར་ཙན་དན་དཀར་དམར་གཉིས་འཁྲུངས་པ་ལས་འོ་མ་བཞེས་པའི་ཙན་དན་གྱི་ཚལ་བུ་བཅས་སོགས་མཇལ་རྒྱུ་ཡོད།
རྩིས་དཔོན་ཞྭ་སྒབ་པ་དབང་ཕྱུག་བདེ་ལྡན་ལགས་ནི་ཕྱི་ལོ་ ༡༩༠༨ ཟླ་བ་ ༧ ཚེས་ ༧ ཉིན་ལྷ་སར་ཡབ་ཞྭ་སྒབ་པ་ལྷ་ཕྱགས་བཀྲིས་ཕུན་ཚོགས་དང༌། ཡུམ་བསམ་འགྲུབ་སྒྲོལ་མ་གཉིས་ཀྱི་སྲས་སུ་སྐུ་འཁྲུངས་ཤིང༌། ནང་མིའི་གཟིགས་སྐྱོང་འོག་བོད་ཀྱི་སྐད་ཡིག་དང༌། བརྡ་སྤྲོད། ཨང་རྩིས་སོགས་བོད་ཀྱི་སྲོལ་རྒྱུན་རིག་གནས་རྣམས་ལ་སློབ་གཉེར་གནང་བ་དང་ཆབས་ཅིག ཡབ་མེས་རྣམ་པའི་འགྲོ་སྲོལ་ལྟར་ཆུང་དུས་ནས་གྲགས་ཅན་མི་སྣའི་རྣམ་ཐར་དང་ལོ་རྒྱུས་སོགས་ལ་ཐུགས་སྣང་ཤུགས་ཆེ་གནང༌།
དེ་ཡང་མཐའ་བཞི་ཅན་ནམ་སྣ་ག་བཞི་ནི་དངོས་པོའི་མཚན་ཉིད་ལ་ཕྱོགས་མི་འདྲ་བ་བཞི་ནས་ཐག་གཅོད་བྱེད་ལུགས་ཤིག སྐྱེད་འགག རྟག་ཆད། ཡོད་མེད། སྣང་སྟོང་སྟེ་མུ་བཞི། ཡང་ན་མི་ཡིན་ལ་ཕོ་མིན་པ། ཕོ་ཡིན་ལ་མི་མིན་པ། དེ་གཉིས་ཀ་ཡིན་པ། དེ་གཉིས་ཀ་མིན་པ་སྟེ་མུ་བཞི། ཡང་ན། ཡོད་པར་འཛིན་པ་དང་། མེད་པར་འཛིན་པ། བདག་ཏུ་འཛིན་པ། དངོས་པོ་མཚན་མ་ཅན་དུ་འཛིན་པ་བཞིའོ། །
དེ་ཡང་རང་རེའི་སྔོན་གྱི་རྒྱལ་རབས་སྨྲ་བའི་མཁས་པ་ཚོས། ལྷ་མོ་དྲི་མ་མེད་པའི་མདོར། ཁ་བ་ཅན་གྱི་མཚོ་བྲི་ནས། །ཞེས་པ་སོགས་དྲངས་ནས་བོད་འདི་གནའ་བོའི་བསྐལ་པ་ཡར་ཐོག་གི་སྐབས་སུ་ཆུས་ཁེངས་པའི་རྒྱ་མཚོ་ཡིན་ཞིང་། རིམ་གྱིས་མཚོ་འབྲི་ནས་གངས་ཅན་པའི་སྣོད་ཀྱི་འཇིག་རྟེན་འདི་ཉིད་གྲུབ་པར་བཤད། དེ་ལ་ཞིབ་ཏུ་བརྟག་ན་ཁ་བ་ཅན་གྱི་མཚོ་ནི་ད་ལྟའིི་གྲོང་ཁྱེར་ལྷ་སའི་ལྟེ་གནས་འོ་ཐང་གི་མཚོ་ཁོ་ན་ལས་གཞན་བོད་ཀྱི་ཞིང་ཁམས་ཡོངས་རྫོགས་མཚོའི་རང་བཞིན་དུ་བསྟན་པ་མིན་པར་ལྷ་སའི་ཇོ་བོའི་དཀར་ཆག་དང༌། དངོས་ཡོད་ཀྱི་རིགས་པ་གཉིས་ཀས་གྲུབ་པར་སེམས། དུས་རབས་རིག་གསར་གྱིས་དཔྱོད་པའི་སྒོ་འཕར་ཕྱེས་ནའང་ད་ལྟའི་གྲོང་ཁྱེར་ལྷ་སའི་མཚོ་བྲི་བ། བོད་ཡུལ་ཡོངས་རྫོགས་སངས་རྒྱས་འཇིག་རྟེན་དུ་བྱོན་པའི་སྐབས་སུ་མཚོའི་རང་བཞིན་དུ་མེད་པར་ནགས་ཀླུང་དང༌། སྤྲ་སྤྲེལ་རྒྱུ་བའི་སྲོག་ཆགས་ཀྱི་གནས་ཞིག་ཡིན་པར་ར་འཕྲོད་ཤིན་ཏུ་གསལ་པོར་བྱེད་ནུས་པ་ཞིག་ཡིན། དེས་ན་མི་མཇེད་འཛམ་བུ་གླིང་གི་འཇིག་རྟེན་ཧྲིལ་པོ་འདིའི་ཐོག་མར་གངས་ཅན་བོད་ཀྱི་ཞིང་ཁམས་འདི་ཉིད་ཁོ་ན་ཆགས་པ་ནི། མདོ་སྔགས་ཀྱི་གསུང་རབ་དང་དེང་དུས་ཀྱི་རིག་གསར་གཉིས་ཀའི་ལམ་ནས་གྲུབ་པ་ཡིན་ཏེ། གླིང་འདི་ཐོག་མར་ཆུའི་རང་བཞིན་ཡིན་པ་དང་། དེ་རིམ་གྱིས་བྲི་ནས་འགྲོ་བ་མི་དང་སྲོག་ཆགས་གཞན་རྣམས་གྲུབ་པར་ཡིན་ཞིང་། མཚོ་བྲི་བའི་ཤུུལ་དུ་ས་བབ་མཐོ་ཤོས་དེ་སྔོན་དུ་འབུར་ཞིང་དེ་ལ་བརྟེན་ནས་ནང་བཅུད་ཀྱི་སེམས་ཅན་ཀྱང་དེར་སྔོན་དུ་གྲུབ་པར་ཤིན་ཏུ་འཐད་པས་སོ། ། དེ་ལྟར་འཛམ་གླིང་ཧྲིལ་པོའི་ཡང་ཐོག་འཇིག་རྟེན་ཐོག་མར་ཆགས་པའི་ཡུལ་གྲུ་ཁ་བ་གངས་ཅན་ལྗོངས་ཀྱི་ཞིང་ཁམས་འདི་ཉིད། འཛམ་གླིང་དུམ་བུ་དྲུག་བགོས་པའི་དབུས་འགྱུར་རྡོ་རྗེ་གདན་ནས་བརྩིས་པའི་བྱང་ཕྱོགས་ལྷུན་སྡུག་གངས་ཀྱི་རི་བོ་ཏི་སེ་དང་། གངས་མཐོན་མཐིང་རྒྱལ་མོ། གངས་དཀར་ཤ་མེད། ཤར་གྱི་ཡར་ལྷ་ཤམ་པོ། ལྷོའི་ཕག་རི་ཇོ་མོ། ནུབ་ཀྱི་གནོད་སྦྱིན་གངས་བཟང་། བྱང་གི་གཉན་ཆེན་ཐང་ལྷ། གནས་ཆེན་ཙ་རི་ཊ། རོང་བཙན་ཁ་བ་དཀར་པོ། མི་ཉག་གངས་དཀར་རི་བོ། ཤར་སྟོད་ཁ་བ་ལང་རི། ཨ་མྱེས་རྨ་ཆེན་སྤོམ་ར་སོགས། མཐོ་ཞིང་བརྗིད་ཆགས་ལྡན་པའི་གངས་རིའི་ར་བས་ཕྱོགས་མཚམས་ཀུན་ནས་ཡོངས་སུ་བསྐོར་བ། ཆོས་མངོན་པར་མཛོད་ལས་མ་དྲོས་པ་ཞེས་བསྔགས་པར་བརྗོད་པ་མ་ཕམ་གཡུ་མཚོ་དང་། ཡར་འབྲོག་གཡུ་མཚོ། ཁྲི་ཤོར་རྒྱ་མོ་བྱང་གི་གནམ་མཚོ་ཕྱུག་མོ་སོགས་ཆེ་ཆུང་གཅིག་ཏུ་མ་ངེས་པའི་མཚོ་དང་མཚེ་འུ་དུ་མ་ཕྱོགས་དང་མཚམས་རྣམས་སུ་གནམ་སྔོན་བཞུས་པའི་ཁུ་བ་ལྟར་འཁྱིལ་བ། སྟོད་མ་ཕམ་གཡུ་མཚོ་ལས་སི་ཏུ་དང་། གངྒ། སིདྡྷི། པཀྵི་སྟེ། ཆུ་བོ་ཆེན་པོ་བཞི་དལ་གྱིས་འབབ་ཅིང་། སྨད་དུ་གདང་ལ་རི་བརྒྱུད་ནས་རྒྱལ་མོ་རྔུལ་ཆུ་དང་། འབྲི་རྒྱུ། རྫ་ཆུ་གསུམ། མཚོ་སྐྱ་རིང་སྔོ་རིང་གཉིས་ལས་རྨ་ཆུ་སྟེ། སྨད་ཀྱི་ཆུ་བོ་ཆེན་པོ་བཞི་ལ་ཆུ་ཕྲན་དུ་མ་འདུས་ནས་འབབ་པ། གཞན་ཡང་སྤང་རི་དང་། རྫ་རི། བྲག་རི་རྣམས་སུ་རྩི་ཤིང་མེ་ཏོག་སྣ་ཚོགས་དང་། ལྗོན་ཤིང་སྣ་ཚོགས་པའི་ནགས་ཀླུང་དང་། སྨན་སྣ། ས་འོག་གཏེར་གྱི་ཁྱད་པར་དུ་མས་ཕྱུག་པ་དང༌། མཁའ་རླུང་གཙང་ཞིང་གནམ་གཤིས་བསིལ་བ། འབྱུང་བཞི་མཉམ་ཞིང་འཚེ་བ་ཉུང་བ་བག་ཕེབས་པའི་ཡུལ་ཏེ་འཛམ་གླིང་གི་ཡུལ་གྲུ་གཞན་ལས་ཤིན་ཏུའང་ཁྱད་པར་འཕགས་པ་ཡིན་ཏེ། དཀོན་མཆོག་འབངས་ཀྱི་སྐྱེ་རབས་ལས། ཤར་རྡོ་རྗེ་གདན་གྱི་བྱང་ཕྱོགས་ན། ། གནས་པུར་རྒྱལ་བོད་ཅེས་བྱ་བ་ཡོད། ། རི་མཐོན་པོ་གནམ་གྱི་ཀ་བ་ཡོད། ། མཚོ་དམའ་པོ་གཡུ་ཡི་མབྲསྤྱལ་ཡོད། ། གངས་དཀར་པོ་ཤེལ་གྱི་མཆོད་རྟེན་ཡོད། ། སྤང་སེར་པོ་གསེར་གྱི་ལྷུན་པོ་ཡོད། ། དྲི་ཞིམ་པོ་སྨན་གྱི་བ་དུག་སྤོས་ཡོད། ། སྟོན་བཀྲ་བ་གསེར་གྱི་མེ་ཏོག་ཡོད། ། དབྱར་བཀྲ་བ་གཡུ་ཡི་མེ་ཏོག་ཡོད། །ཅེས་དང༌།
གླ་རྩི་ནི་གླ་བ་ཕོ་ཡི་ཕོ་མཚན་གྱི་སྔོན་དེར་ཁུག་མ་ཞིག་གི་ནང་དུ་ཡོད་པ་ཡིན། དེ་ནི་སེམས་ཅན་གཞན་གྱི་ལྟེ་ཐག་ཆད་པའི་ཐད་དེར་རེད། རྗེ་ས་པཎ་གྱིས། དྲི་ཞིམ་བྱུང་ན་རི་དྭགས་ཀྱི།། ལྟེ་བ་ལས་ཀྱང་གླ་རྩི་ལེན།། གསུངས་པ་ལྟར་ལྟེ་བ་རང་ལ་ཡོད་པ་ཡིན། སྤྱིར་གླ་བ་སྐྱེས་ནས་ལོ་ན་གསུམ་ཙམ་མ་ཟིན་གྱི་བར་དེ་གླ་རྩི་གསོག་ཐུབ་ཀྱིན་མེད་པར་སྐབས་དེ་དག་ཏུ་རྩི་ཁུག་དེ་རྣག་གིས་གང་ནས་ཡོད། ཡང་གླ་ཕོ་ཁ་ཤས་གཏན་ནས་གླ་རྩི་གསོག་མི་ཐུབ་པར་ཡོད་པ་ལ་ཡུལ་མིས་བྱའགོང་པོ་རྩི་སྟོང་ཟེར། དབྱར་ཉི་ལོག་སྐབས་བྱཉི་མ་ལོག་རྩི་ཞེས་གླ་རྩི་ཁུག་མ་དེ་ཕལ་ཆེར་ཆུས་གང་ནས་ལྷུག་ལྷུག་གྱུར་ཅིང་ནང་ནས་གླ་རྩི་རྡོག་རྡོག་ཆེར་ལེན་རྒྱུ་མེད་པ་དེ་འདྲ་བ་ཡོང་བས་དབྱར་རྩི་ངན་པ་དང༌། དགུན་རྩི་བཟང་བ་ཡིན། གནའ་དུས་སུ་གླ་རྩི་ཆེ་ཆུང་འཇལ་ཐབས་ཤིག་ནི་ཁ་ཡི་ནང་དུ་བཅུག་པ་ཡིན། གླ་རྩི་ཆེ་ཤོས་ནི་ཁ་ཡི་ནང་དུ་མི་འགྲོ་བ་ཡོད་པ་ཡིན་ལ་དེ་ལ་བྱཁ་རྩི་མི་འཕྲོད་པ་ཟེར་ཞིང་ཆེས་ཆེའི་མཐར་ཐུག་པར་བཤད། གླ་རྩི་ལེན་སྟངས་ནི་དབོ་འོག་པགས་པ་ཕལ་ཆེར་གོར་མོ་བྱེད་ནས་ལེན་དགོས་པ་མ་ཟད་གཅིན་རྒྱུད་ཀྱང་མཉམ་དུ་བཀོག་དགོས་ཀྱི་འདུག འོན་ཀྱང་རླིག་རིལ་མ་བཀོག་ཀྱང་ཆོག འདི་གླ་རྩི་མ་རེད། དེ་ནས་ཁབ་སྦོམ་པོ་ཞིག་གིས་གཅིན་རྒྱུད་སོགས་རྒྱུས་པའི་རིགས་རྣམས་རྩི་ཁུག་ནང་དུ་དྲངས་ན། དེས་སྲང་ལ་འཇལ་སྐབས་ལྗིད་ཚད་མཐོ་རུ་ཡོང་བ་ཡིན་ཟེར། རྔོན་པ་དང་གླ་རྩི་ཉོ་ཚོང་བྱེད་མཁན་རྣམས་ལ་ལྕགས་ཐུར་སྣེ་མོ་གོར་གོར་ཅན་རྣ་ཅོག་གཤང་བྱེད་འདྲ་བ་ཡོད། འདི་ལ་རྩི་ཁབ་ཟེར། རྩི་ཁབ་ཀྱིས་གླ་རྩི་དག་མིན་ལྟ་སྐབས་ཀྱང་རྒྱུས་པའི་རིགས་རྣམས་ཕྱི་རུ་མཐེན་མི་ཐུབ་པས་རྫུས་མ་ཐོན་གྱིན་མེད་ཟེར། དེ་ནས་གླ་རྩི་དེའི་མཐའ་སྐོར་ནས་ཤིང་ཕྲན་གོར་མོ་ཞིག་གི་མཉམ་དུ་ཚེམས་དགོས། དེ་ལ་རྩི་ར་བཀུག་ཟེར། དེས་སྐམ་སླ་བ་དང༌། མིག་ལ་རྔམས་པ་སོགས་ཀྱིས་ཆེད་ཡིན། གླ་ནག་གི་རྩི་བཟང་བ་དང༌། གླ་སྐྱའི་རྩི་ངན། ནང་དུ་རྩི་རིལ་གཅིག་རྡོག་ཡིན་པར་རབ་དང༌། རྩི་ཕྱེ་ཅན་ཐ་མ། མདོག་དམར་སེར་མཆོག་དང༌། ཁམ་ནག་ངན་པ་བཅས་སོ།། གླ་རྩིའི་ཕན་ཡོན་ནི། གླ་རྩི་མུལ་གྱི་གཤེད་མ་ཡིན་པ་མདོ་རྒྱུད་བསྟན་བཅོས་ཀུན་ལ་ཡོངས་གྲགས་ལྟར་དང༌། སྨན་གཞུང་ལས། གླ་རྩིས་དུག་སྲིན་མཁལ་ནད་གཉན་ཚད་སེལ།། ཞེས་སོ།། ཅེས་པ་འདི་ནི་མི་རྐང་གླིང་བུ་ནས་བྲིས་པའི་གླ་བའི་གཟུངས་ལས་ཅུང་ཟད་བཅོས་དེ་འདིར་བཀོད་པ་ལགས་ཅེས་བསོད་ནམས་ཡེ་ཤེས་ནས།། །།
དེ་མིན་གྱི་གསུང་རྩོམ་དང་གསུང་བཤད་གནང་རིགས་གང་མང་ཡོད་པ་བཙན་བྱོལ་སྤྱི་ཚོགས་ཀྱི་དེབ་རིགས་ཁག་དང༌། དཔེ་མཛོད་སོགས་སུ་ཉར་ཚགས་བྱས་ཡོད། ཁོང་དགུང་ལོ་བགྲེས་བོར་ཕེབས་སྐབས་སུ་ཡང༌། ཨ་རི་དང་རྒྱ་གར་གྱིས་མཚོན་པའི་ཡུལ་ལུང་ཁག་ནས་བོད་དོན་ཆེད་སྐབས་བསྟུན་གྱི་གསུང་རྩོམ་འགྲེམས་སྤེལ་མུ་མཐུད་གནང་ཡོད། ཕྱི་ལོ་ ༡༩༨༠ ནང་རྒྱ་བོད་གཉིས་བར་འབྲེལ་ལམ་ཕྲན་བུ་བྱུང་སྐབས་ཞྭ་སྒབ་པས་མུ་མཐུད་རང་བཙན་འཐབ་རྩོད་བྱེད་དགོས་པ་ནན་བཤད་གནང་སྟབས། ཁོང་གི་གསུང་རྩོམ་གང་ཡང་བོད་དང་རྒྱ་ནག་ཁུལ་དུ་འགྲེམས་སྤེལ་མི་ཆོག་པ་བཟོས་ཡོད་པ་ནི་ཞྭ་སྒབ་པའི་གཟི་བརྗིད་དང༌། རྒྱ་ནག་སྲིད་གཞུང་གི་ངོ་ཚ་ཆེན་པོ་ཞིག་ཆགས་ཡོད།
༄༅། །ཡང་དག་ལམ་ལ་རབ་གནས་པ། །ལས་ངན་བག་ཆགས་ཐམས་ཅད་སྤངས། །གཞན་ཕན་ཐབས་མང་རབ་མངའ་བ། །དག་པ་སར་གནས་འཇམ་དཔལ་དང༌། །གཞན་ཡང་འཕགས་པ་ ཐམས་ཅད་ལ། །ལྷག་བསམ་དག་པས་རབ་དད་ནས། །ཟབ་ལམ་མན་ངག་དམ་པ་འཆད། །ལྷག་པར་དགའ་བས་མཉན་པར་འཚལ། །ལས་ངན་བག་ཆགས་བསགས་པ་ལས། །མངལ་དང་ གཞན་ཡང་གནས་ངན་འགར། །རང་དབང་སྤངས་ནས་བཙལ་བ་དང༌། །རྣམ་མང་ན་ཚས་ཡང་ཡང་མནར། །རྒས་པས་ཡན་ལག་ཉམས་དང་འདར། །རྐང་ལག་ཞ་དང་མདངས་ངན་པ། །ཐམས་ཅད་ལས་ངན་དབང་ལས་ལགས། ། ལས་ངན་ཆགས་སྡང་མ་སྤངས་ན། །རང་གཞན་ཐམས་ཅད་ལས་ངན་ལས། །ནམ་ཡང་ཐར་བར་དཀའ་བས་ན། །ཆགས་སྡང་སྤང་ལ་འབད་པར་འཚལ། །རྣམ་དཀར་ལས་ལས་ཐར་བ་དང༌། །ལས་ངན་བསགས་པས་ལས་ངན་འགར། །ཡང་ཡང་མནར་བ་རབ་བསམས་ནས། །དཀར་ནག་ལས་ལ་གདམ་ག་འཚལ། །རབ་གནག་ལས་ལ་གང་དགའ་བ། །ལས་ངན་དབང་ལས་བསད་པ་དང༌། །བཅད་དང་བཏགས་པས་རྣམ་པར་མནར། །ནགས་ཚལ་གཡང་ས་མཐའ་ཡས་པར། །བཤང་ལམ་བརྡར་བས་བཅད་པ་དང༌། །རབ་ཚ་ཟངས་ནང་ཉམ་ང་བར། །ཤ་དང་པགས་པ་ཞག་རྣམས་ཟད། །མཁའ་ལ་འདབ་མ་འབར་བ་དང༌། །རྣམ་མང་མདའ་ཆར་ཡང་ཡང་འབབ། །རབ་འབར་ཚ་བ་དང་ལྡན་པར། །དཔག་ཡས་བསྐལ་པར་གནས་ཀྱང་འཚལ། ། གཞན་ཡང་པདྨ་ལྟར་གས་ནས། །ཉམ་ཐག་པར་ཡང་གནས་པ་དག །ཐམས་ཅད་ལས་ངན་དབང་ལགས་པས། །ལས་ངན་སྤང་ལ་འབད་པར་འཚལ། །གཞན་ཡང་ལས་ངན་བསགས་པ་ལས། །རྟ་འམ་བ་གླང་མངལ་བཙས་ནས། །རང་དབང་རབ་སྤངས་ཐག་པས་བཏགས། །བསད་དང་བཅད་པས་ཉམ་ཐག་འབར།།ལ་ལ་ཁལ་མང་བཀལ་བས་མནར། །ཕན་དང་དགའ་བ་སྤངས་ས་པ་དག །ཐམས་ཅད་ལས་ངན་དབང་ལགས་པས། །ལས་ངན་སྤང་ལ་འབད་པར་འཚལ།།ལས་ངན་དབང་ལས་གང་ཟག་འགས། །ཡང་དག་ཁ་ཟས་མ་འཚལ་བར། །ཐལ་དང་བཤང་བ་ཟ་བ་འམ། །ཁ་ཟས་གཏན་ནས་མ་འཚལ་བས། །ཉམ་ཐག་པར་ཡང་རྣམ་པར་གནས། །ལ་ལ་རྐང་ལག་མཐའ་དག་ཞ། །སྣ་དང་ཡན་ལག་མ་ཚང་བས། །གཞན་འགས་སྨད་དང་བརྙས་པར་མཛད། །ལ་ལ་གཅན་གཟན་མངལ་བཙས་ནས། །གཞན་ལ་སྡང་བས་རྣམ་པར་གནས། །ལ་ལ་ཉ་དང་ཕག་པར་གནས། །འདམ་བཅས་གནས་ན་ཉལ་བ་དག །ཐམས་ཅད་ལས་ངན་དབང་ལགས་པས། །ལས་ངན་སྤང་ལ་འབད་པར་འཚལ། །ལས་ངན་དབང་ལས་ཉ་བ་དང༌། །བཤན་པ་དག་ལ་རབ་དགའ་བས། །རབ་གནག་ལས་ལམ་མང་བསགས་ནས། །ལས་ངན་ཉམ་ངར་རྟག་པར་གནས། །མཐར་ཡང་ཐར་བར་དཀའ་བས་ན། །ལས་ངན་སྤང་ལ་འབད་པར་འཚལ། །དར་མར་གནས་པ་རྒས་པས་ཉམས། །རྣམ་མང་ན་ཚས་མདངས་བཟང་ཡལ། །བསགས་པ་ཐམས་ཅད་ནམ་ཡང་འཛད། །གནས་པ་ཐམས་ཅད་མཐར་འགག་པས།།བསམ་པ་ཐར་བ་ལ་གཏད་ནས། །རྣམ་དཀར་ལས་ལ་འབད་པ་དང༌། །ཆགས་སྡང་མཐའ་དག་སྤངས་ན་འཐད། ། པད་མ་རཱ་ག་འབར་བ་དང༌། །མརྒད་ཁང་པ་བ་དན་ཅན། །ཆང་དང་ཁ་ཟས་རབ་མང་བར། །དགའ་མ་མདངས་བཟང་དང་བཅས་པ། །དར་ཟབ་སྟན་ལ་ཉལ་བ་དང༌། །ས་བདག་དཔལ་ལས་མཐར་ཉམས་ནས། །འདམ་བཅས་ཁང་པ་དག་ན་ཉལ། །ཁ་ཟས་ཡང་དག་མ་འཚལ་བས། །རང་དབང་དགའ་བ་རབ་སྤངས་ནས། །ཉམ་ཐག་ཐར་ཡང་གནས་འཚལ་ལགས། །དལ་འབབ་པད་མ་གསར་གནས་པ། །ཡལ་འདབ་དང་ལྡན་དཔག་བསམ་ཅན། །དགའ་ཚལ་དག་དང་ལྷ་རྣམས་དང༌། །དབང་མཛད་དཔལ་ལྡན་ལྷ་དབང་ཡང༌། །ལྷ་དབང་དཔལ་ལས་མཐར་ཉམས་ནས། །ཕག་གམ་བ་ལང་མངལ་ནས་བཙས། །ཁ་ཟས་རྩྭ་དང་བཤང་བ་ཟ། །ས་དང་གནས་མལ་ངན་པ་འགར། །ཉམ་ང་བར་ཡང་གནས་འཚལ་ལགས། །སྔར་བཤད་ལས་ངན་རབ་སྤངས་ནས། །རྣམ་དཀར་གཞན་ཕན་བསམ་པ་དང༌། །ཡང་དག་ལམ་ལ་རབ་གནས་པས། ། ལས་དང་བག་ཆགས་སྤངས་པ་དང༌། །ཐར་ལམ་དག་ལ་འབད་ན་འཐད། །རབ་དཀར་ལས་ལ་གང་དགའ་བ། །ཡང་དག་ཁ་ཟས་རྣམ་མང་ལྡན། །ཁང་བཟང་བ་དན་ཅན་ལ་དབང༌། །ཐམས་ཅད་བཀའ་ལ་རབ་མཉན་པ། །ས་ལ་དཔལ་འབར་ས་བདག་དང༌། །བསམ་གཏན་རབ་མངའ་ཚངས་དབང་ཡང༌། །ཡང་དག་སར་གནས་འཕགས་པ་དང༌། །གཞལ་ཡས་ཁང་གནས་ལྷ་དབང་ཡང༌། ། རྣམ་དཀར་ལས་ལ་རག་ལས་པས། །ཡང་དག་ལམ་ལ་འབད་ན་འཐད། །ཡལ་འདབ་རབ་བཟང་དཔག་བསམ་དང༌། །མདངས་གསལ་དལ་འབབ་པད་གསར་ཅན། །དགའ་ཚལ་མ་ལ་ཡས་ཁང་པ། ། དཔག་ཡས་ངད་ལྡན་གནས་གཙང་ན། །ཁང་བཟང་རྣམ་དཀར་བ་དན་ཅན། །ལྟ་ན་རབ་དགའ་ཡངས་པ་དང༌། །དར་དཀར་ན་བཟའ་མལ་ཆ་སྟན། །རྣམ་མང་དར་ཟབ་རཏྣ་དང༌། །ཡང་དག་ཁ་ཟས་དཔལ་ལ་དབང༌། །ས་དང་བར་སྣང་མཐའ་དག་ན། །དཔག་ཡས་བསྔགས་པ་དང་ལྡན་པའང༌། །རྣམ་དཀར་ལས་ལ་རག་ལས་པས། །ཡང་དག་ལམ་ལ་འབད་ན་འཐད། །ཟབ་ཡངས་གང་ག་པད་གསར་ཅན། །པད་དཀར་མདངས་བཟང་འདབ་མ་འདབ། །ཙན་དན་མ་ལ་ཡ་ངད་ལྡན། །སྣང་བ་རབ་འབར་རྣམ་མང་གསལ། །རབ་བཟང་ངད་ལྡན་ཙན་དན་བདར། །ཞལ་ཟས་བཟའ་བ་ལྷ་རྫས་མང༌། །རྫ་རྔ་ཆ་ལང་སྐད་སྙན་དང༌། །དགའ་ཆ་མདངས་གསལ་གར་ཉམས་ཅན། །ལྷ་རྫས་ཞན་ཡང་མང་ལྡན་པ། །རབ་དཀར་ལས་ལ་རག་ལས་པས། །ཡང་དག་ལམ་ལ་འབད་ན་འཐད། །རྣམ་དཀར་ལས་ལ་འབད་ན་ཡང༌། །མཚན་མ་དང་ལྡན་བསམ་གཏན་ལས། །ཟག་བཅས་གནས་ནས་ཐར་བར་དཀའ།།ཡང་དག་ལམ་ལ་གནས་པ་ལ། །ཟག་པ་ཐམས་ཅད་འགགས་པ་ན། །མཚན་མར་ལྟ་བ་རབ་སྤངས་ནས། །བཀའ་དང་མན་ངག་མཉན་པར་འཚལ། །ཡང་དག་ལམ་ལ་མཁས་པ་དང༌། །གཞན་ཕན་བསམ་པ་རབ་མངའ་བ། །ས་དང་ལམ་ལ་གནས་པ་ཡང༌། །གང་ཟག་དམ་པ་གཞན་བཙལ་ནས། །ཟབ་ལམ་ཡང་ཡང་ཉན་ན་བཟང༌། །རྣམ་དག་བཀའ་དང་འགལ་བ་རྣམས། །གཞན་འགས་འཐད་པར་བསྟན་ན་ཡང༌། །ཚད་མས་རྣམ་པར་བཀག་པས་ན། །ཉན་ཡང་རང་གཞན་ངལ་བར་ཟད། །བསམ་གཏན་དག་ལ་མ་འབད་ན། །ཉན་པ་ཙམ་ལས་ཐར་དཀའ་བས། ། རང་རང་ཁང་པ་བས་མཐའ་དང༌། །གང་བསམ་གནས་ཚལ་ཉམས་དགའ་བ། །འདབ་ཆགས་སྐད་སྙན་དང་ལྡན་པར། །བསམ་པ་གཞན་དག་རབ་བཏང་ནས། །མཉམ་གཞག་ལམ་ལ་འབད་ན་འཐད། ། བདག་ལྟ་མཐའ་དག་རྣམ་སྤངས་ནས། །ཐབ་ལམ་ཡང་དག་ལྟ་བ་ལ། །རྣམ་དག་བསམ་པས་འབད་པ་ན། །ཐར་བ་དམ་པ་རང་ལ་གནས། །ཡང་དག་ལམ་ལ་འབད་ན་ཡང༌། །རང་ལ་ཕན་བསམ་མ་སྤངས་ན། །ཉན་རང་དག་ལས་མ་འདས་པས། །གཞན་ཕན་ལས་ལ་འབད་ན་འཐད། ། གང་ཟག་གཞན་དག་ཐམས་ཅད་ལ། །ཕ་དང་མར་ཡང་རབ་བསམས་ནས། །རང་ལས་གཞན་ལ་ལྷག་པར་ཡང༌། །རྣམ་དཀར་བསམ་པ་ལྡན་པར་འཚལ། །གཞན་ཕན་བསམ་པས་རབ་འཕངས་ནས། །ཁ་ཟས་མལ་ཆ་གནས་ཁང་དང༌། །ཡན་ལག་ནག་དང་དགའ་མ་ཡང༌། །མ་ཕངས་གཞན་ལ་གཏང་བར་འཚལ། །ལ་ལས་འདབ་མ་འབར་བ་དང༌། །རྣམ་མང་མདའ་ཆར་ཕབ་ན་ཡང༌། །བདག་དང་ལས་ལ་རབ་བསམ་ནས། །རྣམ་དཀར་བསམ་པས་གནས་པར་འཚལ། །ཐམས་ཅད་རང་ལ་རག་ལས་པས། །རང་བསམ་སྟག་ལྟར་ཡན་པ་དག །ཟབ་ལམ་ཀ་བ་དམ་པ་ལ། །བསམ་གཏན་ཐག་པས་བཏགས་ན་བཟང༌། །ལྟ་ངན་རྣམ་པར་མ་བསལ་ན། །ཐར་ལམ་དག་ལས་ཉམས་ལགས་པས། །རྟག་ཆད་ལྟ་བ་རབ་སྤངས་ནས། །ཡང་དག་མཐའ་ལ་མཉམ་གཞག་འཚལ། །བརྟགས་ནས་ཚད་མས་བསལ་བ་དང༌། །ཐ་སྙད་སྣང་ཙམ་མ་འགགས་པས། །རྟག་ཆད་མཐའ་ལས་རབ་འདས་པར། །ཡང་དག་ལམ་ལ་མཁས་པས་བཤད། །ཡང་དག་ལམ་ལ་མ་འབད་ན། །ལས་ངན་བག་ཆགས་སྤང་དཀའ་བས། །མཚན་མ་ཐམས་ཅད་རབ་སྤངས་ནས། །ས་ལམ་དག་ལ་འབད་པར་འཚལ། །བཀའ་རྣམས་གདམས་པར་རབ་ཤར་ནས། །ཟབ་ལམ་བསམ་གཏན་དག་ལ་འབད། །མཉམ་གཞག་ལམ་ལས་ལངས་པ་དང༌། །བཀའ་དང་མན་ངག་འཆད་པར་འཚལ། །གཞན་ཕན་མཛད་པ་བསམ་ལས་འདས། །ལས་ངན་བག་ཆགས་མཐའ་དག་སྤངས། །ཟབ་ལམ་ཐམས་ཅད་ཚང་བར་མངའ། །མཚན་དང་ལྡན་པ་གཞན་ལས་ལྷག །རབ་དང་བར་དང་ཐ་མ་ལ། །རང་རང་ཁམས་དང་བསམ་པ་དང༌། །འཚམ་པར་ལམ་རྣམས་ཐམས་ཅད་འཆད། །ཚངས་དང་ལྷ་དབང་བཀའ་ལ་ཉན། །མདའ་ལྔ་བ་རྣམས་རང་དབང་སྤངས། །འཕགས་པ་གཞན་ལས་མཁས་པ་དག །ཡང་དག་ལམ་ལ་རག་ལས་པས། །ལས་ངན་ཐམས་ཅད་རབ་སྤངས་ནས། །ཡང་དག་ལམ་ལ་འབད་པར་འཚལ། །གཞན་ཕན་བསམ་པས་རབ་འཕངས་ནས། །ཟབ་ལམ་བག་ཙམ་བསྟན་པ་ལ། །བདག་ལ་ཕན་བསམ་ལྡན་པ་རྣམས། །དགའ་དང་དད་པས་ཉན་ན་འཐད། །ཐ་མལ་ནད་དང་བཅས་པ་ཡང༌། །སྨན་པ་དག་ལ་རབ་ཉན་ན། །ཆགས་དང་སྡང་བས་ན་བ་དག །བཀའ་ལས་འདས་པ་ག་ལ་འཐད། །ཡན་ལག་ཞགས་པས་བསྡམས་པ་ཡང༌། །བཅད་ཐབས་དག་ལ་རབ་འབད་ན། །ལས་ངན་ཞགས་པས་བཏབ་པ་དག །དལ་བར་གནས་པ་ག་ལ་འཐད། །དད་ལྡན་སྦ་བས་ཡང་དང་ཡང༌། ། ནན་མཛད་ངག་ལས་རབ་ཉན་ནས། །སྙན་ངག་གནས་རྣམས་མཐའ་དག་ལ། །མཁས་པས་ལྷག་བསམ་དག་པས་བརྩམས། །ཟབ་ལམ་མན་ངག་བཤད་པ་ལ། །འགལ་བ་སྣང་ན་མཁས་ལ་བཤགས། །རྣམ་དཀར་ལས་དང་གང་ལྡན་པས། །རང་གཞན་བག་ཆགས་སྤང་བར་འཚལ། །གཞན་འགས་བསྐལ་པར་འབད་ན་ཡང༌། །བརྩམ་པར་རབ་དཀའ་སྙན་ངག་དག །ལྷག་བསམ་རྣམ་པར་དག་པས་བརྩམས། །མཁས་པ་རྣམས་ལ་ཡ་མཚན་གནས། །ཆགས་དང་སྡང་བས་སྨད་ན་ཡང༌། ། རང་རྟགས་གཞན་ལ་བསྟན་པར་ཟད། །བདག་ལ་འདར་དང་ཉམ་ང་བ། །ནམ་ཡང་མངའ་བ་ག་ལ་འཚལ། །
ཁྲི་ལྡེའུ་སྲོང་བཙན་དགུང་ལོ་ཉེར་དགུ་པའི་ཤིང་སྤྲེལ་སྤྱི་ལོ་804 ལོར་གཅེན་མུ་ཏིག་བཙན་པོ་སྐུ་གཤེགས་པ་དང་འདི་ཉིད་རྒྱལ་པོའི་ཁྲི་ལ་བཞུགས་ནས་སྲིད་བསྐྱངས། བཙུན་མོ་ཆེ་བ་ལ་སྲས་ཁྲི་རལ་པ་ཅན་དང༌། གཙང་མ། དར་མ་གསུམ་དང༌། བཙུན་མོ་ཆུང་བ་ལ་ལྷ་རྗེ་དང༌། ལྷུན་གྲུབ་གཉིས་བཅས་ལྔ་འཁྲུངས། དགུང་ལོ་བཞི་བཅུ་པ་སྤྱི་ལོ་815པའི་ཤིང་ལུག་ལོར་སྐུ་གཤེགས།
༄༅། །ཨོཾ་སྭ་སྟི་བི་ཛ་ཡནྟུ། ལྷ་མིའི་སྟོན་པ་མཚུངས་མེད་ཉི་མའི་གཉེན། །རྒྱལ་སྲས་འཇམ་པའི་དབྱངས་དང་རྒྱལ་ཚབ་ཆེ། །འཛམ་གླིང་རྒྱན་མཆོག་རྒྱ་བོད་མཁས་གྲུབ་བཅས། །དངོས་བརྒྱུད་བླ་མའི་ཚོགས་ལ་ཕྱག་བགྱིའོ། །འཇམ་དཔལ་སྒྱུ་འཕྲུལ་དྲྭ་བའི་ཡེ་ཤེས་ཀྱི། །རོལ་པ་མཁྱེན་གཉིས་ཉི་མའི་འོད་ཟེར་ཅན། །གངས་ཅན་མཁས་པ་ཡོངས་ཀྱི་གཙུག་གི་རྒྱན། །རོང་ཟོམ་ཆོས་ཀྱི་བཟང་པོ་རྒྱལ་གྱུར་ཅིག །རྒྱལ༷་སྲས༷་དཔའ་བོ་སྙིགས་དུས་བསྟན་འགྲོའི་མགོན།།གཞ༷ན་ཕན༷་ཐུགས་བསྐྱེད་ཕྲིན་ལས་མཐའ་ཡས་པའི། །འོད་ཟེར་དྲྭ་བས་ཕྱོགས་ཀུན་རབ་གསལ་བ། །དཔལ་ལྡན་བླ་མའི་ཞབས་ལ་ཕྱག་བགྱིས་ནས། །དམ་པ་རྣམས་ཀྱི་ཕྱག་རྗེས་དགེ་མཚན་གྱི། །རི་མོ་བསུབ་ཏུ་མེད་པར་གསལ་བའི་ཕྱིར། །ལེགས་བཤད་འདི་དང་འབྲེལ་བའི་ལོ་རྒྱུས་བཅས། །དཀར་ཆག་ཉུང་ངུ་རྣམ་གསལ་བརྗོད་པར་བྱ། ། དེ་ཡང་གངས་ཅན་བོད་ཀྱི་ཡུལ་འདིར་སྤྲུལ་པའི་ལོ་པཎ་ཆོས་རྒྱལ་རྣམས་ཀྱིས་དམ་པའི་ཆོས་མདོ་སྔགས་གཉིས་ཀའི་བཤད་སྒྲུབ་ཀྱི་སྣང་བ་ཆེན་པོ་ཁྱབ་པར་བརྡལ་བའི་རྗེས་སུ་དམ་པའི་སྐྱེས་བུ་དུ་མ་བྱོན་ཅིང་།གསང་སྔགས་སྔ་འགྱུར་དང་ཕྱི་འགྱུར་ཞེས་པའི་མཚན་གྱི་ཐ་སྙད་ཆགས་པའི་མགོ་རྩོམ་པའི་དུས་སྐབས་དེར། འཇམ་དཔལ་གཞོན་ནུ་མི་ཡི་ཟོལ་དུ་བཞེངས་པ་རོང་ཟོམ་པཎྜི་ཏ་ཆེན་པོ་ཞེས་གངས་ཅན་འདི་ན་དུས་གསུམ་དུ་ཡང་འགྲན་ཟླ་དང་བྲལ་པའི་མཁས་པ་ཆེན་པོ་འདི་བྱོན་པ་ཡིན་ཏེ། དེ་ཡང་གཙང་རུ་ལག་སྨད་ཀྱི་སའི་ཆ་སྣར་ལུང་རོང་ཞེས་པར།གྲུབ་པའི་སྔགས་བརྒྱུད་ཁྱད་པར་ཅན་གྱི་རིགས་རོང་བན་རིན་ཆེན་ཚུལ་ཁྲིམས་ཞེས་བྱ་བའི་སྲས་སུ་འཁྲུངས། སྐུ་བལྟམས་པ་ཙམ་ནས་མཁྱེན་པའི་ཡོན་ཏན་ལྷུན་གྲུབ་ཏུ་མངའ་ཞིང་དམ་པའི་མཛད་སྤྱོད་སྒྲིབ་མེད་དུ་གསལ་བའི་རྒྱུ་དེས། ཡབ་སོགས་སྐྱེ་བོ་ཁ་ཅིག་གིས་པཎྜི་ཏ་སྨྲི་ཏི་ཛྙཱ་ནའི་སྐུའི་སྐྱེ་བ་དེ་མ་ཐག་པ་ཡིན་པར་གླེང་། ཁ་ཅིག་གིས་པཎྜི་ཏ་ཕྲ་ལ་རིང་བ་ཞེས་པ་བོད་དུ་བྱོན་པ་དེའི་སྐུ་སྐྱེར་གླེང་། བྱིས་པ་མ་ཡི་པང་དུ་བཞུགས་པའི་དུས་ནས་ཀྱང་ལེགས་སྦྱར་གྱི་སྐད་དང་ཆོས་གཏམ་སྣ་ཚོགས་མཛད་པར་འདུག་པ་དེ། མས་པང་དུ་བཟུང་ཞིང་གཉེན་དག་དང་བཅས་ཇོ་བོ་ཆེན་པོ་མར་མེ་མཛད་ཀྱི་སྤྱན་སྔར་སོང་སྟེ་རོང་གི་ཆུ་ཚན་ཁར་མཇལ་ཞིང་། བྱིས་པ་འདི་སྐྱེས་ཙམ་ནས་རྒྱ་སྐད་དང་ཆོས་གཏམ་སྣ་ཚོགས་སྨྲ་བ་ཞིག་འདུག་པ་འདི་ཇི་འདྲ་ཞིག་ཡིན། ཇོ་བོས་འདི་ལ་ཆོས་གཏམ་ཞིག་མཛོད་ཅེས་ཞུས་པ་དང་། ཇོ་བོས་བྱིས་པ་དེ་སྐུ་པང་དུ་བཞེས་ནས་ཞལ་འཛུམ་པ་དང་ལྡན་པར་ཀི་ན་ཧོ། ཞེས་སོགས་རྒྱ་གར་གྱི་སྐད་ཀྱིས་དྲི་བ་མཛད་པ་ལ་བྱིས་པས་ལན་ཐོགས་པ་མེད་པར་བཏབ་པས། ཇོ་བོའི་ཞལ་ནས། ཨཱ་ཙརྱ་ནག་པོ་སྤྱོད་པ་ཆེན་པོ་དེ་ཉིད་ཚེ་འཕོས་མ་ཐག་པ་འདི་ཡིན་ཏེ། ཁོ་བོས་འདི་ལ་ཆོས་གཏམ་བྱ་ག་ལ་བཏུབ་ཅེས་བསྔགས་ཤིང་གུས་པ་མཛད་པས་སྤྲུལ་པའི་སྐུ་རྩོད་མེད་དུ་ཐམས་ཅད་ལ་གྲགས་པར་གྱུར། དེ་སྐབས་ཁ་ཅིག་གིས་ནག་པོ་སྤྱོད་པ་བར་དོར་སངས་རྒྱས་པས་སྐྱེ་བ་ལེན་པ་མི་འཐད་ཅེས་མ་བརྟག་པར་སྨྲ།ཁ་ཅིག་གིས་ནག་པོ་པ་བར་དོར་མཆོག་གྲུབ་པར་གསུངས་མོད་གལ་ཏེ་སངས་རྒྱས་ཡིན་ན་ཡང་། བཟོ་དང་སྐྱེ་བ་བྱང་ཆུབ་ཆེན་པོའི་སྤྲུལ་པ་ཅི་སྟེ་མི་འབྱུང་ཞེས་གླེང་། བྱིས་པའི་དུས་སུ་རྒྱ་གར་གྱི་ཨ་ཙ་ར་མཐོང་ཚད་ལ་དགྱེས་ཤིང་རང་བཞིན་གྱིས་ཕན་ཚུན་སྐད་བརྡ་འཕྲོད་པར་བྱུང་།སྐུ་ན་ཆུང་ངུའི་སྐབས་སུ་འགར་སྟོན་ཚུལ་ཁྲིམས་བཟང་པོ་ལས་གསན་པ་མཛད་པའི་ཚེ། ཆོས་གཏམ་གྱིས་རྩེད་མོའི་བགྲོ་གླེང་གིས་དེར་འཁོད་རྣམས་ཀྱི་སྤོབས་པ་ཟིལ་གྱིས་མནན་པར་གྱུར་པས། རེས་གཅིག་ཡབ་རྒྱགས་སྐྱེལ་དུ་བྱོན་དུས། དེར་འཁོད་ཚོས་གྲྭ་བ་དག་ན་རེ། ཁྱེད་ཀྱི་བུ་ཆུང་ངུ་འདི་ཐོ་ཅོ་ཆེ་བས། ངེད་ཅག་རྣམ་ཀུན་སུན་འབྱིན་ལ་རྣོ་བས་འདི་ཕྱིར་ཁྲིད་ན་འཐད་ཅེས་ཟེར་བ། ཡབ་ཀྱིས་སློབ་དཔོན་ལ་ཞུས་ནས་ཕྱིར་འཁྲིད་དམ་བྱས་པ་ལ། སློབ་དཔོན་གྱིས་དེ་སྐད་མ་ཟེར་ཅིག །ཁོས་ཆོས་ཐམས་ཅད་ཕྱིན་ཅི་མ་ལོག་པར་གོ་ནས་ཡོད་པས་ཡིན། དོན་མེད་ཀྱི་སུན་འབྱིན་མིན་གསུངས། ལོ་བཅུ་གཉིས་པ་ལ་མཚན་ཉིད་དང་ཚད་མའི་རིགས་ལམ་སྦྱང་། ཆོས་མཚམས་རྣམས་སུ་བྱིས་པའི་རྩེ་སར་ཡང་སློབ་དཔོན་གྱིས་གང་གསུངས་ཚད་ཆད་ལྷག་མེད་པ་སྤར་བཏབ་པ་ལྟ་བུ་ཤར་རེ་གསུངས་པར་མཛད། གང་གསན་པ་ཐམས་ཅད་ཚར་གཅིག་ཁོ་ནས་ཚིག་གཅིག་ཀྱང་མ་ནོར་བར་ཐུགས་སུ་ཆུད་པས་འཇམ་དཔལ་གྱི་སྤྲུལ་པར་ཡོངས་སུ་གྲགས་པ་བྱུང་། དགུང་ལོ་བཅུ་གསུམ་ན་གསན་བསམ་མཐའ་དག་རྫོགས་ཏེ་གསར་དུ་དེ་ལ་སུས་ཀྱང་བསླབ་པའི་སྐྱེད་འདོན་དུ་མེད་པ་ལྟ་བུར་གྱུར། བི་བརྟའི་པུས་ཏི་སོགས་ལ་བསླབ་པ་མེད་ཀྱང་གཟིགས་པ་ཙམ་གྱིས་མཁྱེན་པ་ཚེགས་མེད་པར་བྱུང་། སཾ་སྐྲྀ་ཏ་སོགས་སྐད་རིགས་སྣ་ཚོགས་དང་ཐ་ན་དུད་འགྲོ་རྣམས་ཀྱི་བརྡ་དང་སྐད་ཀྱི་རིམ་པ་ཡང་རང་བཞིན་གྱིས་མཁྱེན་པར་གྲགས། བྱིས་པ་ཆུང་ངུའི་དུས་ནས་སྨྲ་སྒོའི་འགྲེལ་པ་སོགས་བསྟན་བཅོས་མང་པོ་མཛད།ཆོས་ལ་མོས་པ་རྣམས་དང་། ཁྱད་པར་གསང་སྔགས་ཀྱི་སྒོར་ཞུགས་པ་རྣམས་ལ་ལས་དང་དངོས་གྲུབ་སྒྲུབ་པའི་གདམས་པ་སྣ་ཚོགས་ཀྱིས་ཕན་པ་ཚད་མེད་པར་མཛད། ཕྱི་ནང་གི་རིག་གནས་དང་གཙུག་ལག་ཐམས་ཅད་དང་། རིག་བྱེད་དང་། ཚད་མའི་བསྟན་བཅོས་དང་། ཚིགས་བཅད་དང་སྙན་ངག་གི་གཞུང་སོགས་འཕགས་བོད་དུ་ཡོངས་སུ་གྲགས་པ་རྣམས་ལྟ་ཅི་སྨོས་ཀྱི། སོ་སོའི་གཞུང་ཉི་ཙེ་བ་ཙམ་ལ་བརྟེན་པ་མིན་པའི་གཞུང་ལུགས་རྒྱ་ཆེ་མུ་མེད་པའི་རྣམ་བཞག་རང་བཞིན་གྱི་ཐུགས་ལ་མངའ་བས་སོ་སོ་ཡང་དག་རིག་པ་བཞི་ཐོབ་པའི་འཕགས་ཆེན་གྱི་མཚན་ཉིད་དངོས་སུ་གསལ་བར་གྱུར། མདོ་རྒྱུད་བསྟན་བཅོས་ཀྱི་རྒྱ་གཞུང་བརླིང་བ་སྔར་མ་གཟིགས་པ་རྣམས་ཀྱང་ཚར་རེའམ།མང་ཡང་གཉིས་ལས་ལྷག་པར་གཟིགས་མ་དགོས་པར་དེ་དག་གི་ཚིག་དང་དོན་གྱི་ཆ་མ་ལུས་པ་ཐུགས་སུ་ཆུད་ཅིང་། སླར་དཔེ་ལ་ལྟོས་མི་དགོས་པའི་མི་བརྗེད་པའི་གཟུངས་ཐོབ་པར་གྲགས། རྗེ་ཉིད་ཀྱི་ཞལ་ནས། བདག་ཐོས་པ་ཆུང་བ་ཡང་མ་ཡིན་ཏེ། བོད་དུ་འགྱུར་བའི་ཆོས་ཐམས་ཅད་མ་ཐོས་པ་མེད་དོ། །ཐོས་པ་ཧ་ཅང་མྱུར་བར་འཛིན་པ་ཡང་མ་ཡིན་ཏེ། ཆོས་ཐོས་པ་ཐམས་ཅད་ཚར་རེ་ལས་མ་དགོས་སོ།།ཞེས་གསུང་སྐད། འདི་ནི་ཆོས་རྒྱུན་གྱི་ཏིང་ངེ་འཛིན་ཐོབ་པས་ཆོས་ཚད་མེད་པ་སྐད་ཅིག་རེ་རེས་འཛིན་མོད་ཀྱི། ཐུན་མོང་གི་ངོར་གསན་བསམ་མཛད་ཚུལ་དང་བསྟུན་པའི་གསུངས་གོ་རྒྱུ་ཅན་ཡིན་པར་སྣང་ངོ་། །རྒྱ་བོད་ཀྱི་སྐད་སྦྱར་ནས་དོན་གྱི་འཇུག་ཚུལ་སྟོན་པའི་བརྡ་ཆད་ལ་འགྲན་ཟླ་མེད་ཅིང་། ཤེས་བྱ་མཐའ་དག་གི་དོན་ལ་རིགས་པའི་ལམ་གྱིས་མཐའ་རྗེན་པར་དཔོགས་པའི་མཁྱེན་རབ་དྲི་མ་མེད་པ། ཟབ་པ་དང་རྒྱ་ཆེ་བ་མྱུར་བའི་སྤོབས་པ་འགྲན་ཟླ་དང་བྲལ་བའི་དབང་གིས། ཕྱོགས་ཀྱི་གླང་པོའི་ཤེས་རབ།ཆོས་ཀྱི་གྲགས་པའི་བརྒལ་བརྟག །དབྱིག་གཉེན་ཞབས་ཀྱི་ཐོས་པ།ཙནྡྲ་གོ་མིའི་བརྗོད་པ། སློབ་དཔོན་དཔའ་བོའི་རྩོམ་པ་ལྔ་གང་ཟག་གཅིག་ལ་འཛོམ་པ་ལྟ་བུ་ཡིན།ཞེས་མཁས་པ་དུ་མས་ཚོགས་ཀྱི་དབུས་སུ་བསྟོད་པའི་འོས་སུ་གྱུར། ཁྱད་པར་སྒྲ་དང་ཚད་མའི་གཞུང་ལ་འདི་ལས་ལྷག་པ་བོད་དུ་མ་ཟད་འཕགས་ཡུལ་དུའང་མེད་ཅེས་དེ་དུས་ཀྱི་མཁས་པ་རྣམས་ཀྱིས་བསྔགས། གཞན་ཡང་དེ་དུས་ཀྱི་སྐྱེ་བོ་དག་གིས། མར་བ་ཚུར་སྟོན་ཡི་གེ་མཁས། །ཆོག་སྒྲིགས་གྲངས་ཀྱི་མེ་གྲགས་མཁས། །སྒྲ་ཚད་འགོས་ལོ་ཁུག་པ་མཁས། །ཐམས་ཅད་འཛོམ་པ་ཆོས་བཟང་ཙམ། །ཞེས་སོགས་དེ་འདྲ་བའི་ཚིགས་བཅད་སྣ་ཚོགས་མཚར་གཏམ་དུ་བྱས་པར་གྲགས།དེ་ལྟ་བུར་ཤེས་བྱ་མཐའ་དག་ལ་མ་རྨོངས་པའི་པཎྜི་ཏ་ཆེན་པོ་འདིས། གཞན་ལ་ཕན་པ་ཁོ་ནའི་ཐུགས་ཀྱིས་མདོ་དང་རྒྱུད་དང་རིག་གནས་དང་ཐ་ན་འཇིག་རྟེན་པའི་ཞིང་ལས་དང་། ཕྱུགས་སྐྱོང་བ།དཀར་ཤེ་ཇི་ལྟར་བསྒྲུབ་པ་ཚུན་ཆོད་ཀྱིས་བསྟན་བཅོས་ཆེས་མང་པོ་མཛད་དེ། སྔར་གྱི་ལོ་རྒྱུས་འགའ་ཞིག་ཏུ་པོ་ཏི་དྲུག་ཅུར་ལོང་བ་ཙམ་ཡོད་ཅེས་དང་། འགའ་ཞིག་དེ་ལས་གྲངས་མང་པོ་ཡོད་པར་བཤད། དེ་དག་ལས་སྔགས་ཀྱི་མན་ངག་ཕལ་ཆེ་བ་མཁའ་འགྲོས་གདན་དྲངས་ནས་སོང་ཞེས་ཀྱང་གྲགས། གདུལ་བྱའི་རྒྱུད་དང་དུས་མཁྱེན་པའི་མངོན་ཤེས་ཐོགས་མེད་མངའ་ཞིང་སྙིང་རྗེ་ཆེན་པོའི་ཐུགས་ཀྱིས་ཕན་འདོགས་པའི་ཆེད་དུ་བརྩམ་པ་འབའ་ཞིག་ཡིན་ཕྱིར། གང་བརྩམ་པ་དེ་དག་གདུལ་བྱའི་དོན་དུ་འགྱུར་བ་དང་། འདིས་མཛད་པའི་སྔགས་ཀྱི་གདམས་ངག་རྣམས་ཀྱང་སློབ་བརྒྱུད་པ་དག་གིས་ལུང་མ་ཐོབ་ཀྱང་ཡི་གེ་བཞིན་ཉམས་སུ་བླངས་པས་བྱིན་རླབས་ཀྱི་མཚན་མ་མ་བྱུང་བ་མེད་ཅེས་སྔར་ཡོངས་སུ་གྲགས་ཤིང་། སྐུ་གཤེགས་པའི་རྗེས་སུ་ཡང་ཁ་ཅིག་གིས་གསོལ་བ་བཏབ་པས་དངོས་སུ་བྱོན་ནས་གདམས་ངག་རྣམས་ཀྱི་དོགས་པ་བཅད་པ་སོགས་གསུང་རྣམས་བྱིན་རླབས་དང་ཕན་ཐོགས་ཁྱད་པར་འཕགས་པར་གྲགས། གཞུང་ལུགས་གང་རྩོམ་པར་ཞུས་ཀྱང་མི་མཁྱེན་པ་མེད་ལ། རྩོམ་པའི་ཚེ་གླེགས་བམ་བསྡུ་གཟིགས་སོགས་ལ་ཅུང་ཟད་ལྟོས་མི་དགོས་པར་ཐོགས་མེད་དུ་བརྩོམ་པར་མཛད་ཅིང་། དེ་ལྟར་བརྩམ་པ་རྣམས་ལ་ལུང་རྣམས་ཀྱི་ཚིག་ཟུར་ཙམ་ཡང་ཉམས་པ་མེད་ཅིང་། ཚིག་འབྲུ་བཟང་པོ། དོན་བཟང་པོ། རིགས་པ་དང་འབྲེལ་བ།སྒྲོས་གཙང་བ། ཚིག་དོན་གང་ཐད་ནས་ཆོས་དང་མི་མཐུན་པར་སྐྱོན་གདགས་པའི་གཞི་མི་སྲིད་པར་གྱུར་ཅིང་། གོ་བའི་གནད་གཏིང་ཕྱིན་པར་གསལ་བའི་བསྟན་བཅོས་རྣམ་དག་འབའ་ཞིག་ཏུ་བྱུང་བས།སངས་རྒྱས་ཀྱི་གསུང་དང་རྗེས་སུ་མཐུན་པར་མཁས་པ་མཐའ་དག་གིས་དང་དུ་ལེན་པར་གྱུར། རྒྱ་གར་གྱི་མཁན་པོ་མཉྫུ་ཤྲཱི་ཝརྨ་དང་། མཉྫུ་ཤྲཱི་ཛྙཱ་ན་དང་། ཨུ་བཱ་ཡ་ཤྲཱི་མི་ཏྲ་དང་། བུདྡྷ་ཀ་ར་བྷ་དྲ་དང་། དེ་བཱ་ཀ་ར་ཙནྡྲ་དང་། པ་ར་མེ་ཤྭ་ར་དང་། ཨ་ཤོ་ཀ་བཛྲ་ལ་སོགས་པ་རྒྱ་གར་གྱི་པཎྜི་ཏ་མང་པོ་བསྟེན་ནས་དེ་དག་གི་ལོ་ཙཱ་བ་མཛད་དེ། རྡོ་རྗེ་འཇིགས་བྱེད་དང་། རྟོག་པ་གསུམ་པ་དང་། གཤིན་རྗེ་གཤེད་དགྲ་ནག་གི་རྒྱུད་དང་། འཇམ་དཔལ་གསང་ལྡན་དང་། བདེ་མཆོག་རྩ་རྒྱུད་དང་། སྔགས་དོན་རྡོ་རྗེ་རབ་འབྱེད་སོགས་བཀའ་དང་བསྟན་བཅོས་མང་དུ་བསྒྱུར། འགྱུར་ཤིན་ཏུ་བཟང་བས་གསར་འགྱུར་གྱི་ནང་ན་ཕུལ་དུ་བྱུང་བའི་ཚད་དུ་འཇོག་པ་བྱུང་།རྒྱ་གར་གྱི་པཎྜི་ཏ་དེ་ཀུན་ན་རེ། ངྷ་རྨ་བྷ་དྲ་ཁྱོད་ཆོས་མང་བ་རྩོམ་ལ་འགྲོ་བ་རྣམས་སྐྱོབས་ཤིག །ཁྱོད་ཀྱི་ཡོན་ཏན་གཞན་ལྟ་ཞོག །སྒྲ་ཚད་ཀྱི་ལུགས་འདིའི་སུམ་ཆ་ཙམ་མི་ཤེས་པས་ཀྱང་ངེད་རྒྱ་གར་ཕྱོགས་སུ་ཆོས་རྩོམ་པ་མཐོང་ན་ཁྱོད་ཅིའི་ཕྱིར་མི་རྩོམ་ཞེས་གསུངས། སྔར་སྐུ་ན་གཞོན་པའི་དུས་ཤིག །མདོ་སྟོན་སེང་གེ་བྱ་བ་ལས་སྔ་འགྱུར་གྱི་ཆོས་སྐོར་གསན་པའི་ཚེ་མནལ་ལམ་དུ། གསང་བ་སྙིང་པོས་ཟན་བྱས།སངས་རྒྱས་མཉམ་སྦྱོར་གྱིས་ཚོད་མ་བྱས་ནས་གསོལ་བ་རྨིས་པ། སློབ་དཔོན་ལ་ཞུས་ཚེ་ཆོས་དེ་དག་ཁོང་དུ་ཆུད་པའི་རྟགས་ཡིན་པས་ཁྱོད་ཀྱིས་དེ་དག་ལ་འགྲེལ་པ་གྱིས་གསུངས་པས་བླ་མའི་བཀའ་བསྒྲུབ་ཕྱིར།སྔགས་ཀྱི་བསླབ་པ་གསུམ་ལ་བརྟེན་པའི་མན་ངག་གསུམ་མཛད་དེ།ལྷག་པ་ཚུལ་ཁྲིམས་ཀྱི་བསླབ་པའི་དོན་གྱི་ངེས་བརྗོད་དམ་ཚིག་མདོ་རྒྱས།ལྷག་པ་ཏིང་ངེ་འཛིན་གྱི་བསླབ་པ་སྟོན་སླད། འགྲེལ་པ་ཚུལ་བཞི་ཡན་ལག་བཅོ་ལྔ་པ། ལྷག་པ་ཤེས་རབ་ཀྱི་བསླབ་པ་སྟོན་བྱེད་རྫོགས་པ་ཆེན་པོའི་ལྟ་སྒོམ་མན་ངག་གསུམ་དང་། གཞན་ཡང་མཉམ་སྦྱོར་འགྲེལ་པ།ངན་སོང་སྦྱོང་རྒྱུད་འཇིགས་བྱེད་སོགས་གཤེད་སྐོར་གྱི་འགྲེལ་པ་དང་མན་ངག་སྣ་ཚོགས་དང་། ཐེག་པ་ཆེན་པོའི་ཚུལ་ལ་འཇུག་པ་སོགས་བསྟན་བཅོས་གྲངས་ཤིན་ཏུ་མང་པོ་མཛད་པ་ལ། དུས་དེའི་བོད་རུ་བཞིའི་མཁས་པ་ཕལ་མོ་ཆེ་ལས། ཁ་ཅིག་གིས་གུས་པས་དང་དུ་བླང་།སངས་རྒྱས་དངོས་ཀྱི་སྤྲུལ་པར་གྲགས་པ་ཡང་བྱུང་། ཁ་ཅིག་གིས་བོད་དུ་སྐྱེས་པ་ཞིག་གིས་རྒྱ་གར་མཁས་པ་རྣམས་ཀྱི་བསྟན་བཅོས་ལས་ཀྱང་མང་བ་དེ་ཙམ་རྩོམ་པ་ཇི་འདྲ་བ་ཞིག་ཡིན་ནམ་སྙམ་དུ། ཤབ་ཀྱི་ཡང་ཁྱེད་བླ་མ། མར་བ་དོ་བ། འུ་ཡུག་པ་མདའ་བ་བསམ་གཏན། མདོའི་ཁྱུང་པོ་ཧཱུཾ་སྙིང་། སེ་ཁྲོཾ་རྒྱ་མཚོ་འབར། མཚམས་སྟོན་གོ་ཆ། སྤང་ཁ་དར་ཆུང་། འགོས་ལྷས་བཙས། རྒྱ་རྒྱལ་ཚུལ་སོགས་མཁས་པ་དུ་མས་སུན་འབྱིན་ནུས་སམ་སྙམ་དུ་ཁྱུ་མཆོག་རྭ་བརྡར་བ་ལྟར་རྗེ་འདི་ཉིད་ཀྱི་དྲུང་དུ་ཕྱིན་པ་ན། བདག་ཉིད་ཆེན་པོ་སྨྲ་བའི་སེང་གེ་རྣམ་པར་བསྒྱིང་བ་འདི་ཉིད་ཀྱིས་ལུང་དང་རིགས་པ་དང་། སྒྲ་དང་དོན་གྱི་རྣམ་བཞག་དཔྱིས་ཕྱིན་པའི་གསུང་གདོང་ལྔའི་སྒྲ་དབྱངས་ཐོས་པ་ཙམ་ནས་ཁེངས་པའི་རི་བོ་བསྙིལ་ཏེ་ཞབས་པད་གུས་པའི་གཙུག་གིས་ལེན་པའི་སློབ་མ་ཤ་སྟག་ཏུ་གྱུར་པར་གྲགས། གོ་རུབ་ལོ་ཙཱ་བ་དགེ་སློང་ཆོས་ཀྱི་ཤེས་རབ་ཅེས་ཐོས་པ་མང་པོའི་གཟུངས་ཐོབ་པར་གྲགས་པ་དེས་ཀྱང་དང་པོར་ཁ་བཏང་བྱས། བར་དུ་ཐེག་ཆེན་ཚུལ་འཇུག་མཐོང་བས་གུས་པ་ཆེན་པོ་སྐྱེས་ནས། མཐར་ཟང་ཟིང་མང་པོས་བསྙེན་བཀུར་བཅས་སྔར་གྱི་རང་ཉེས་བརྗོད་དེ་བཤགས་ཤིང་རྗེས་སུ་བཟུང་བར་གསོལ་བ་བཏབ་སྟེ། ཁྲོ་བོ་རྣམ་པར་རྒྱལ་བའི་རྟོག་པ།འཇམ་དཔལ་གསང་བའི་རྒྱུད་སོགས་ཆོས་མང་དུ་གསན། གསང་རྒྱུད་གསན་སྐབས་རོང་ཟོམ་པཎྜི་ཏ་ཆེན་པོའི་ཞལ་ནས། འོ་སྐོལ་ལ་ད་ལྟ་རྒྱ་དཔེ་ཡོད་ན་འགྱུར་འདི་འདྲ་ཞིག་ཐོབ་པ་ཡིན་ཚུལ་གསུངས་པ། གོ་རུབ་ལོ་ཙཱ་བས་ཡིད་ལ་བཟུང་ནས་ཕྱིས་ཇོ་བོ་ཀྲྀཥྞ་ཞེས་བྱ་བའི་པཎྜི་ཏ་ལས་རྒྱ་དཔེ་བྱུང་བ་གཟིགས་ཤིང་དེ་ལས་མཉན་པས་རོང་ཟོམ་ཆེན་པོས་ཇི་སྐད་གསུངས་པ་བཞིན་བྱུང་བས་ཤིན་ཏུ་གུས་པ་ཐོབ་ཅིང་རྒྱ་དཔེ་རོང་ཟོམ་པའི་ཕྱག་ཏུ་ཕུལ་ནས་རྒྱུད་ལ་འགྱུར་བཅོས་མཛད་ཅིང་སླར་ཡང་བཤད་པ་གསན་སྐད།ལོ་རྒྱུས་འདི་དག་ངོར་ཆེན་གྱི་སྦྱོང་རྒྱུད་རྣམ་བཞག་དུ་ཡང་གསུངས། ཚུལ་དེ་དང་ཆ་མཚུངས་རོང་ཟོམ་ པའི་ངོ་མཚར་ལོ་རྒྱུས་དུ་མ་གསར་མའི་ལོ་ཙཱ་བ་དག་གི་གསུངས་པ་རྣམས་ན་སྣང་། མར་པ་ཆོས་ཀྱི་དབང་ཕྱུག་སོགས་བོད་ཀྱི་ལོ་ཙཱ་བ་དང་མཁས་པར་གྲགས་པའི་བློ་ལྡན་མཐའ་དག་གིས་ཞབས་ལ་བཏུད་ཅིང་མཁས་པའི་རྣམ་ཐར་རྩོད་མེད་དུ་ཡོངས་སུ་གྲགས། དེང་སང་ཡང་འདིའི་བསྟན་བཅོས་ཆེ་ཕྲ་གང་ཡང་རང་ལ་བློ་མིག་ཡོད་པ་སུས་བལྟས་ཀྱང་འགྲན་ཟླ་མེད་པའི་ཡིད་ཆེས་སྐྱེ་བ་ལ་བསྙོན་དུ་མེད།དེའི་ཕྱིར་བོད་གངས་ཅན་ན་འདི་དང་མཚུངས་པའི་མཁས་པ་ནི་སུ་ཡང་མ་བྱུང་ཞེས་འགོས་ལོ་ཆེན་པོ་སོགས་ཀྱིས་བསྔགས་ཤིང་ཡོངས་སུ་གྲགས་པའོ། །དེ་ལྟར་སུས་ཀྱང་འགྲན་དུ་མེད་པའི་སྨྲ་བའི་དབང་ཕྱུག་ཆེན་པོའི་གོ་འཕང་ཐོབ་ཀྱང་བདག་བསྟོད་དང་ཁེངས་པའི་རྣམ་པ་ཆ་ཙམ་ཡང་མི་མངའ་བར་དམན་ས་འཛིན་ཅིང་ཞི་དུལ་གྱི་སྤྱོད་ལམ་སྐྱོང་བ་སློབ་དཔོན་ཞི་བ་ལྷའི་ངང་ཚུལ་ལ་གནས་ཤིང་། གཞན་ལ་གནོད་སེམས་དང་ཁྱད་གསོད་མེད་པར་ཤིན་ཏུ་བྱམས་ཤིང་བཟོད་པའི་སྟོབས་དང་ལྡན་པའི་ཕྱིར་བདག་ཉིད་ཆེན་པོ་འདིས་ཆོས་ལམ་ལ་ཞུགས་པ་དག་ལ་ཆོས་ཀྱི་སྦྱིན་པ་དང་། ཕལ་པ་དག་ལ་ཟང་ཟིང་གི་སྦྱིན་པ་སེར་སྣས་མ་གོས་པའི་གཏོང་བ་ལྷུག་པར་མཛད་ཅིང་གདུལ་བྱ་མཐའ་དག་སྙིང་རྗེ་ཆེན་པོས་ཡལ་བར་མི་འདོར་བའི་བརྩོན་པ་དང་། སྲུང་སྡོམ་དང་ཐུགས་དམ་ནོར་བུ་རིན་པོ་ཆེ་དང་སྲོག་གི་དབང་པོ་ལྟར་གཅེས་སྤྲས་མཛད་ཅིང་གཞན་ཡང་དེ་ལ་འགོད་པ་སོགས་དམ་པའི་རྣམ་ཐར་རྩོལ་མེད་ངང་གིས་གསལ་བ་དང་། བྲག་མེ་ལོང་གི་ངོས་ལྟ་བུར་མཐོ་ཞིང་ཡངས་ལ་གཟར་བར་བྱ་ལྟར་འཕུར་བ་དང་། བྲག་ལ་ཕུར་པ་བཏབ་པ། ནམ་མཁར་འཕུར་བ། བོད་ཀྱི་ལྷ་འདྲེ་རྣམས་ཀྱི་གནས་དང་སྤྱོད་པ་མཁྱེན་པ།གདུལ་བྱའི་རྒྱུད་མཁྱེན་པ་སོགས་ཐ་མལ་པ་རྣམས་ཀྱིས་ཡ་མཚན་དུ་བྱེད་ཅིང་གྲུབ་པའི་རྟགས་སུ་མངོན་པ་ཚད་མེད་པ་ཡོད་པར་དེ་དུས་ཀྱི་སྐྱེ་བོ་རྣམས་ལ་ཡོངས་སུ་གྲགས་མོད་ཀྱི། སོ་སོ་ཡང་དག་རིག་པ་བཞི་ཐོབ་པའི་འཕགས་ཆེན་འདི་ལྟ་བུ་ལ་དེ་འདྲའི་མངོན་རྟགས་ཕྲ་མོ་བགྲང་བ་ཙམ་ཡ་མཚན་གྱི་གཏམ་དུ་མི་འགྱུར་བས་སྨྲོས་མ་དགོས་སོ། །བདག་ཉིད་ཆེན་པོ་འདི་བོད་གངས་ཅན་དུ་གསང་སྔགས་ཀྱི་བསྟན་པ་དར་ཞིང་རྒྱས་པའི་ཆེད་དུ་རྟེན་སྔགས་པ་རྡོ་རྗེ་འཛིན་པ་ཆེན་པོའི་རྣམ་པར་བཞུགས་ཤིང་།དགུང་ལོ་བརྒྱ་དང་བཅུ་དགུར་བཞུགས་ཏེ་སྐུ་ལ་སྙུན་མེད་པར་གཤེགས། སྲས་བརྒྱུད་རྣམས་ཕྱི་དུས་བར་བྱོན་ཞིང་ཕུར་པའི་གྲུབ་པ་ཐོབ་པ་ཤ་སྟག་ཏུ་གྱུར། སློབ་བརྒྱུད་ནི་གོ་རུབ་ལོ་ཙཱ་བ། མར་པ་དོ་བ། འགོས་ལ་སོགས་པའི་ལོ་ཙཱ་བ་བཅུ་བདུན། གཡག་རྡོ་རྗེ་འཛིན་པ་སོགས་གྲུབ་ཐོབ་ཆེན་པོ་སུམ་ཅུ་རྩ་ལྔ། མ་ཅིག་ཞ་མའི་མིང་པོ་རྗེ་དགོན་ཕུ་བ་སོགས་སྒོམ་ཆེན་རྣལ་འབྱོར་དབང་པོ་བརྒྱ་དང་བརྒྱད་ཅུ། ཡོལ་ལྕགས་དགེ་བསྙེན་རྡོ་རྗེ་དབང་ཕྱུག་དང་། ཡང་ཁྱེད་བླ་མ་སོགས་གདུགས་ཐོགས་ལྔ་བརྒྱས་མཚོན་པའི་སློབ་ཚོགས་བྱུང་བར་བཤད། ཁྱད་པར་གསང་སྔགས་སྔ་འགྱུར་གྱི་ཆོས་བཀའ་པདྨ་འབྱུང་གནས། བི་མ་མི་ཏྲ། བཻ་རོ་ཙ་ན་སོགས་ཀྱི་གདམས་པ་ཐམས་ཅད་རོང་ཟོམ་ཆེན་པོ་ལ་འདུས་ཤིང་བཀའ་བབས་པས། ཉམས་ལེན་གྱི་གཙོ་བོ་སྔ་འགྱུར་པའི་ཆོས་ལ་མཛད། མ་གཤིན་ཕུར་པའི་བསྙེན་སྒྲུབ་མཐར་ཕྱིན། དེའི་མཐུས་བོད་ཡུལ་གྱི་སྡེ་བརྒྱད་ཀུན་ཀྱང་དབང་དུ་འདུས་ནས་སྲོག་སྙིང་ཕུལ། བོད་ཀྱི་ལྷ་འདྲེ་རྣམས་ཀྱི་སྲོག་སྙིང་དང་མཐུན་རྫས་སོགས་ཀྱི་གདམས་པ་སྣ་ཚོགས་མཛད། སྐུ་ཚེའི་མཇུག་ལ་ཉིད་ཀྱི་སྲས་མོ་ཡེ་ཤེས་མཁའ་འགྲོ་མ་མི་ཡི་བུ་མོའི་ཚུལ་འཛིན་པ་ལེགས་སྦྱར་གྱི་སྐད་འབའ་ཞིག་སྨྲ་བ་དེ་ལ་རོང་ཟོམ་པ་ཉིད་ཀྱིས་ལེགས་སྦྱར་ཁོ་ནའི་སྐད་ཀྱིས་ཆོས་མང་པོ་གསུང་། བུ་མོ་དེ་དགུང་ལོ་བཅུ་དྲུག་བཞེས་དུས་རྡོ་ཁྲི་རྒྱབ་ཡོལ་མར་རྗེ་ཉིད་བཞུགས་ནས་རྒྱུད་བཤད་གནང་བའི་ཚེ། བུ་མོ་དེ་དངོས་སུ་འཕུར་ནས་མཁའ་སྤྱོད་དུ་སོང་། གསང་མཚལ་ཐིགས་པ་ཞིག་ཆོས་ཁྲིའི་མདུན་དུ་ལྷུང་བ་ལས་སྨན་སེ་བའི་སྡོང་པོ་མེ་ཏོག་སྣ་ལྔ་འཆར་བ་ཞིག་མོས་པའི་རྟེན་དུ་བཞག་པ་དེའི་མེ་ཏོག་ལྔ་ཀ་མཐོང་བའི་མི་རྒན་གཉིས་ཙམ་སྣང་ཡང་ད་ལྟ་ནི་དཀར་སེར་གཉིས་ལས་གཞན་མི་སྣང་ཞེས། རོང་ཟོམ་པའི་རྟོགས་བརྗོད་ཡལ་འདབ་བཞི་པ་ཞེས་པ་དབུས་སྤར་དུ་འཁོད་པ་ལས་བཤད། མདོར་ན་རྗེ་འདི་ཉིད་ངེས་པར་འཕགས་ཆེན་གྱི་ས་ལ་བཞུགས་པའི་གང་ཟག་འགྲན་ཟླ་དང་བྲལ་བ་ཡིན་པས་འདིའི་མཁས་པ་དང་གྲུབ་པའི་རྣམ་ཐར་མཐའ་དག་ཕལ་བའི་བློས་དཔག་པར་མི་ནུས་མོད་ཀྱི། ཐུན་མོང་གི་ངོར་སྤོབས་པའི་གཏེར་ཆེན་པོ་བརྒྱད་གྲོལ་བའི་མཁས་པའི་རྣམ་ཐར་རྩོད་མེད་ཡོངས་སུ་གྲགས་པའི་ཆ་ཤས་འདི་ཙམ་ཞིག་རྗེ་ཉིད་ཀྱི་དངོས་སློབ་ཡོལ་དགེ་བསྙེན་རྡོ་རྗེ་དབང་ཕྱུག་ གིས་བྲིས་པ་ལ་བརྟེན་ནས་འགོས་ལོ་ཆེན་པོའི་དེབ་སྔོན་དུ་བཀོད་པ་ལ་གཞི་བྱས།བོད་སྔ་རབས་པའི་མཁས་པ་དག་གི་གསུང་ལས་ཁོལ་བུར་བྱུང་བ་རེ་ཟུང་གིས་བརྒྱན་ཏེ་ཅུང་ཟད་བརྗོད་པ་ཡིན་ལ། དེ་ལྟར་མཁས་པའི་རྒྱལ་པོ་པཎྜི་ཏ་ཆེན་པོ་འདིའི་གསུང་རབ་ངོ་མཚར་ཅན་མང་དུ་བཞུགས་པ་ཕྱིས་སུ་དཔེ་རྒྱུན་དཀོན་པར་གྱུར་ན་ཡང་ཅི་རིགས་མཇལ་དུ་ཡོད་པ་འདི་ནི་རྒྱལ་སྲས་གཞན་ཕན་པའི་ཐུགས་བསྐྱེད་ལས་བྱུང་བ་ཡིན་ལ། དེ་ཡང་རྒྱལ་བའི་སྲས་པོ་གཞན་ཕན་མཐའ་ཡས་འོད་ཟེར་ཞེས་པ་མཁན་ཆེན་བོ་ངྷི་སཏྭ་དང་། ལོ་ཆེན་བཻ་རོ་ཙ་ནའི་ཐུགས་རྗེའི་རྣམ་འཕྲུལ་གཅིག་ཏུ་བསྡུས་པར་དམ་པའི་ལུང་གིས་ཟིན་པ་འདི་ཉིད་སྐུ་ཆུང་ངུའི་དུས་ནས་ཐེག་པ་ཆེན་པོའི་རིགས་སད་ཅིང་། གསར་རྙིང་ཡོངས་འཛིན་དུ་མ་བསྟེན་ནས་གསན་བསམ་རྒྱ་མཚོའི་མཐར་ཕྱིན། གསང་སྔགས་ལམ་གྱི་དྲོད་རྟགས་མངོན་དུ་གྱུར། ཁྱད་པར་བོད་ཡུལ་འདིའི་དུས་སྐབས་ཀྱི་རྒུད་པ་ཆེན་པོ་སེལ་བའི་གང་ཟག་ཁྱད་པར་ཅན་ཡིན་ཏེ་སྐུ་ན་ཆུང་ངུ་བྱིས་པ་རི་ལ་ཡན་པའི་སྐབས་ཞིག་ཏུ། བསམ་ཡས་མེ་འཇིགས་བཟློགས་ཚུལ་གྱི་ཁ་བྱང་ཕྱག་ཏུ་འབྱོར་ཀྱང་བཏང་སྙོམས་སུ་ལུས་པ།ཕྱིས་བསམ་ཡས་ལ་མེའི་འཇིགས་པ་བྱུང་བ་གསན་ནས་ཐུགས་འགྱོད་ཆེན་པོ་བྱས། ཡང་ལྷ་སར་ཆུས་འཇིགས་བཟློག་པའི་ལུང་བྱང་ཡོད་པ་བཞིན་དེ་དོན་སུ་ལའང་མ་གསུང་བར་སྦས་ཚུལ་གྱིས་ལྷ་ལྡན་དུ་ཕེབས་ཏེ་ཕྱག་རྡོར་དྲེགས་འདུལ་གྱི་སྐུ་མཚམས་སོགས་ལུང་བྱང་ལྟར་མ་ཡོལ་བར་བསྒྲུབ་པས་དེ་སྐབས་ལྷ་སར་ཆུ་གནོད་ཆེན་པོ་བྱུང་ཡང་བཟློག་པར་གྱུར་པ་སོགས་རྒྱལ་དབང་པདྨའི་ཕྲིན་ལས་ཀྱི་བྱེད་པོ་གཏེར་སྟོན་ཆེན་པོའི་སྐལ་བ་ཅན་ཡིན་ཞིང་། སྔ་མར་ཚངས་སྤྱོད་རྣམ་དག་གོས་དཀར་ལྕང་ལོའི་ཆ་བྱད་ཅན་དུ་བཞུགས་ཤིང་། ངེས་མེད་ཀྱི་གནས་སུ་སྒྲུབ་པའི་རྒྱལ་མཚན་འཛུགས་པའི་དགོངས་པ་མངའ་ལ། རྩ་རླུང་དང་བསྐྱེད་རྫོགས་ལ་ནུས་པ་ཐོན་པ་དང་བརྟུལ་ཞུགས་ཆེན་པོ་དང་ལྡན་པའི་རྣལ་འབྱོར་དབང་ཕྱུག་གི་ས་གནོན་ངེས་ཞིག་ཡིན་ན་ཡང་། རེས་གཅིག་སྔར་གྱི་ཇོ་འབྲོམ་ཡབ་སྲས་ཀྱི་དགོངས་བཞེད་ལྟར། རང་རང་སོ་སོའི་ཉམས་ལེན་ལ་གསང་སྔགས་ལས་ཟབ་པ་གང་ཡང་མེད་ཅིང་། གཅིག་པུར་དབེན་པར་བརྟེན་ན་གྲུབ་འབྲས་རེ་མངོན་དུ་འགྱུར་མོད་ཀྱི།བསྟན་འགྲོ་སྤྱི་ལ་མདོ་སྔགས་བཤད་སྒྲུབ་ཞིག་འཛུགས་པས་ཕན་པར་དགོངས་ཞིང་ལྷ་དང་བླ་མ་མཁའ་འགྲོའི་ཚོགས་ཀྱིས་བསྐུལ་བ་ལ་བརྟེན་ནས། རང་དོན་གལ་ཆུང་དུ་བཞག །བསྟན་དོན་ཁུར་དུ་བསྣམས་ཏེ།བསྟན་པ་སྤྱིའི་འཇུག་སྲོལ་གྱི་རིམ་པ་སྔར་ཆོས་རྒྱལ་ཆེན་པོས་བཀས་བཅད་པ་ལྟར་སྤྱོད་པ་མཁན་པོའི་ལུགས་དང་། ལྟ་བ་ཀླུ་སྒྲུབ་ཀྱི་ལུགས་དང་། ཉམས་ལེན་པདྨ་དང་བི་མའི་ལུགས་ལྟར་གསང་སྔགས་ལ་བྱས་ན་སྔ་འགྱུར་པའི་བསྟན་པ་རིན་པོ་ཆེ་འདི་ཉིད་དུས་ཀྱི་མཐར་ཡང་ཅུང་ཞིག་དར་རྒྱས་སུ་འགྱུར་སྙམ་པ་ཐུགས་ལ་བཞག་སྟེ། དབུ་རེག་ཞབས་རྗེན་ངུར་སྨྲིག་འཆང་བའི་བརྟུལ་ཞུགས་དང་དུ་བཞེས་ནས་འདུལ་བའི་གནང་བཀག་ལ་ཚུལ་བཞིན་དུ་བསླབ་པས་རང་བཞིན་ངང་གིས་ཉེས་ལྟུང་ཕྲ་མོས་ཀྱང་མ་གོས་པ་འཕགས་པ་ཉེ་བ་འཁོར་དང་མཚུངས་པར་བསྔགས་འོས་པ། གང་ཟག་སུས་མཇལ་ཀྱང་ཐ་མལ་དུ་འཛིན་པའི་བློ་ལོག་སྟེ་འདི་ནི་འཕགས་པའི་གནས་བརྟན་བཅུ་དྲུག་གི་ནང་ནས་གཅིག་ཡིན་སྙམ་པ་ཕལ་ཆེར་ལ་བྱུང་ཞེས་གླེང་། གཞུང་ལུགས་རྣམས་ཀྱི་ཟབ་དོན་ལ་གཞན་དྲིང་མི་འཇོག་པའི་རྣམ་དཔྱོད་རླབས་ཆེ་བ་ཐོབ་པས་སྔ་འགྱུར་རིང་ལུགས་ཀྱི་ལྟ་གྲུབ་ཟབ་མོའི་ཁྱད་པར་འཛིན་པ་ལ་རྒོལ་བ་གང་གིས་ཀྱང་གླགས་མི་རྙེད་པའི་སྤོབས་པ་རྡོ་རྗེ་ལྟ་བུ་ཐོབ། ས་དགེ་སོགས་ཀྱི་དགེ་བཤེས་མཁས་པ་དུ་མ་དང་འབེལ་བའི་གཏམ་བྱས་པ་ཙམ་ནས་རྨད་དུ་བྱུང་བའི་མཁས་པ་ཆེན་པོར་ངེས་པ་རྙེད་དེ་ཞབས་ཀྱི་པདྨོ་གུས་པས་དང་དུ་ལེན་པ་བྱུང་། རྟག་ཏུ་བཤད་སྒྲུབ་ཀྱི་བྱ་བ་ལ་ཐུགས་གཞོལ་ཤིང་དབུས་གཙང་ཁམས་གསུམ་ཀུན་ཏུ་རྙིང་མའི་དཔེ་རྙིང་གི་བསྡུ་རྩོལ་མཛད་ཅིང་། འདུལ་བ་ཀ་རི་ཀ་ནས་དཔལ་ལྡན་གསང་བ་སྙིང་པོ་དང་། རྫོགས་པ་ཆེན་པོའི་བར་གྱི་མདོ་རྒྱུད་བསྟན་བཅོས་ཀྱི་བཤད་གྲྭ་རྒྱ་ཆེ་བ་དང་དེའི་ཆ་རྐྱེན་ཡིག་ཆ་སྤར་དུ་འགོད་པ་སོགས་ཀྱི་ཐུགས་ཁུར་བཞེས། རྡོ་གྲུབ་དབང་རིན་པོ་ཆེས་ལུང་བསྟན་པ་ལྟར་རུ་དམ་རྫོགས་ཆེན་གྱི་གནས་འདིར་ཕེབ་པ་དང་། སངས་རྒྱས་དངོས་བྱོན་རྫོགས་སྤྲུལ་བཞི་པ་མི་འགྱུར་ནམ་མཁའི་རྡོ་རྗེས་ཀྱང་ཡེ་ཤེས་ཀྱི་གཟིགས་པས་དམ་པ་འདིའི་ཡོན་ཏན་གྱི་ཆེ་བ་བསྔགས་ཤིང་གནས་འདིར་བཞུགས་དགོས་པ་དང་བཤད་སྒྲུབ་ཀྱི་སྲོལ་ཀ་བཏོད་པའི་བཀའ་ལུང་གནང་བ་ལྟར། མདོ་སྔགས་བསྟན་བཅོས་ཀྱི་གཞུང་བཤད་ཅི་རིགས་དང་། བཀའ་འགྱུར་རིན་པོ་ཆེའི་ལྗགས་ལུང་། འདུལ་བ་གཞི་གསུམ་གྱི་ཕྱག་བཞེས། བཀའ་མའི་སྒྲུབ་ཆོག་རྣམས་སྤར་དུ་བཀོད་པ་སོགས་ཀྱི་ཕྲིན་ལས་བསྐྱང་བས་རྙིང་བསྟན་གྱི་གསོས་ཆེན་པོར་གྱུར་ཅིང་། དེང་སང་ཕྱོགས་གང་ནའང་བྱམས་ཆོས་དང་དབུ་མ་སོགས་གཞུང་ལུགས་རྣམས་སྦྱང་བརྩོན་གྱི་སྲོལ་ཅི་རིགས་ཚུགས་པ་དང་། འདུལ་བ་གཞི་གསུམ་གྱི་ཕྱག་བཞེས་ཀྱང་རྙིང་ཕྱོགས་རྣམས་དང་། མདོ་ཁམས་འདིའི་གྲུབ་མཐའ་གཞན་པའི་དགོན་སྡེ་སྔར་དབྱར་གནས་སོགས་མེད་པ་རྣམས་སུ་ཡང་ངང་གིས་ཁྱབ་ཅིང་། བཀའ་འགྱུར་རོ་ཅོག་གི་ལུང་རྒྱུན་ཀྱང་ཇེ་བས་ཇེ་འཕེལ་དུ་ས་སྟེང་ཁྱབ་པར་བྱུང་བ་དམ་པ་མཆོག་འདིའི་ཐུགས་བསྐྱེད་དང་སྨོན་ལམ་གྱི་མཐུ་ཁོ་ནས་བྱུང་ལ། མཁས་བཙུན་བཟང་པོའི་ཡོན་ཏན་ཕུལ་ཏུ་བྱུང་ཞིང་། སྔ་འགྱུར་བའི་རིང་ལུགས་བཤད་སྒྲུབ་ཀྱི་སྲོལ་རྨང་ནས་གསོ་བའི་ཐུགས་བསྐྱེད་རླབས་པོ་ཆེ་དང་ལྡན་པ་འདི་སྐུ་ཚེ་མཐར་ཕྱིན་པར་བཞུགས་ན་བསྟན་པའི་མངའ་ཐང་དབྱར་མཚོ་ལྟར་རྒྱས་པར་གོར་མ་ཆགས་ཀྱང་། དེ་ལྟ་བུ་འགྲོ་བའི་བསོད་ནམས་ཀྱིས་མི་ཐུབ་པ་དང་། རྗེ་ཉིད་རྟེན་སྔགས་པ་མཛད་ན་སྐུ་ཚེ་མཐར་ཕྱིན་དང་གསང་སྔགས་ཀྱི་ཕྲིན་ལས་ལ་ཕན་པ་འོང་བར་གཟིགས་ནས་དམ་པ་འགས་སྐུལ་ཀྱང་མ་གསན་པར།ཁོ་བོ་སྟོན་པ་མཆོག་དེའི་བརྟུལ་ཞུགས་ཀྱི་རྗེས་སུ་སློབ་པའི་རྟེན་འདི་ལས་མ་འགྱུར་བར་ཤི་ན་རང་དོན་དུ་འགྱོད་པ་གང་ཡང་མེད་ལ།གཞན་དོན་དུ་ནི་ཕྱོགས་གང་ནས་ཀྱང་བསྟན་པའི་བྱ་བ་འདིའི་འཕྲོ་མཐུད་དེ་བརྩོན་པ་མི་ལྷོད་པ་སྨོན་ལམ་གྱི་དབང་གིས་འོང་ཞེས་གསུངས་ཤིང་།སྐུ་འདའ་བའི་ནུབ་མོ་ཁོ་ནར་དེ་བཞིན་གཤེགས་པ་ལ་གནང་བ་ཞུས་ཏེ་སྐུ་ཆིངས་དཀྲོལ་ནས་དྲན་བཞིན་ཤེས་བཞིན་དུ་གཟིམ་པ་ལས་དུས་རྒྱུན་སྐུ་ཆིངས་མི་གྲོལ་ཞིང་ཉལ་སྙེས་འཕྲེས་པ་སོགས་ཀྱི་སྤྱོད་ལམ་འདུལ་བ་དང་མི་མཐུན་པའི་ཉེས་བྱས་ཕྲ་མོ་ཙམ་གྱི་ཀུན་སྤྱོད་ཀྱང་མི་མངའ་བ་ཡིན་ཞེས། སྔར་ཁ་བྱང་བབ་ཚུལ་དང་། གསུང་འཕྲོས་འདི་དག་རྗེ་ཉིད་ཀྱི་སྐུ་ཚེ་སྨད་ཀྱི་ཞབས་ཞུར་རྟག་ཏུ་སྡོད་པ་དགེ་བའི་བཤེས་གཉེན་པདྨ་བཟང་པོ་ལ་ནང་འཕྲོས་སུ་གནང་བ་ཙམ་ལས་གཞན་ཡོངས་གྲགས་སུ་མ་གྱུར་ཀྱང་། བླ་མ་དེ་ལས་བདག་གིས་དངོས་སུ་ཐོས་པ་ལྟར་འདིར་སྒྲོ་འདོགས་རྡུལ་ཙམ་དང་མ་འདྲེས་པར་བྲིས་པ་ཡིན་ནོ། །བདག་ཉིད་ཆེན་པོ་དེའི་དངོས་སློབ་ཀྱང་དཔལ་སྤྲུལ་རིན་པོ་ཆེ་འཇིགས་མེད་ཆོས་ཀྱི་དབང་པོ་དང་། མཁན་ཆེན་པདྨ་བཛྲ་སོགས་བདག་ཉིད་ཆེན་པོ་དུ་མ་དང་། བསླབ་པ་གསུམ་གསེར་ལྟར་དག་པའི་མང་ཐོས་དགེ་བའི་བཤེས་གཉེན་ཤིན་ཏུ་མང་པོར་བྱུང་བ་འཕྲོས་དོན་དུ་སྨྲོས་ནས།སྐབས་ཀྱི་བརྗོད་བྱ་སྐུ་ཞབས་གཞན་ཕན་པ་དེ་ཉིད་ཀྱིས། གངས་ཅན་འདི་ན་འགྲན་ཟླ་དང་བྲལ་བ་རོང་ཟོམ་པཎྜི་ཏའི་གསུང་རབ་རྣམས་དབུས་གཙང་གི་ཕྱོགས་ཀུན་ཏུ་འབད་པ་སྣ་ཚོགས་ཀྱིས་བཙལ་ནས་རྙེད་པ་པོད་གཉིས་སུ་ལོང་བ་འདི་དག་སྤར་དུ་བཀོད་པར་མཛད་པའི་ཚེ།གསང་སྙིང་འགྲེལ་པ་ནི་རྗེ་དེའི་དངོས་སློབ་སྡོམ་བརྩོན་སྡེ་སྣོད་འཛིན་པ་ཆེན་པོ་གླིང་སྤྲུལ་བའི་སྐུས་རམ་འདེགས་སུ་བསྒྲུབ་ཅིང་དེ་མིན་འཕྲོས་རྣམས་རྒྱལ་སྲས་གཞན་ཕན་པ་ཉིད་ཀྱིས་བསྐྲུན་པར་མཛད་མོད།སྙིགས་དུས་བསྟན་འགྲོ་སྤྱི་སྒེར་བསོད་ནམས་དམན་པའི་སྟབས་ཀྱིས་རྒྱལ་སྲས་གཞན་ཕན་པ་ཉིད་སྐུ་གཤེགས་ནས་མཛད་པ་འཕྲོ་ཅན་དུ་ལུས་པའི་སྤར་ཤིང་རྣམས་ཕལ་ཆེར་ཁ་བྱང་མ་བསྒྲིགས་པ་དང་། ནག་ཐུམ་བཅད་པ་དང་ཞུ་བཅོས་སོགས་མ་གྲུབ་པར་དེ་གར་ལུས་པ་ལ། སླད་ནས་སྐུ་ཞབས་གཞན་ཕན་པ་མཆོག་གི་སྤྲུལ་པའི་སྐུ་གཞན་ཕན་ཆོས་ཀྱི་སྣང་བ་ཉིད་ཀྱིས་སྐུ་ན་ཆུང་བའི་དུས་ནས་སྤར་ཤིང་ཞུ་བཅོས་སོགས་བགྱིད་འདུན་མཛད་ཀྱང་། སྟབས་ཀའི་དབང་གིས་ཕྲལ་དུ་མ་གྲུབ་ལ། ཕྱིས་སུ་ནི་ཁོང་ཉིད་ལོ་མང་པོར་བཅད་རྒྱ་དམ་པོས་བསྙེན་སྒྲུབ་ལ་གཞོལ་བའི་སྐབས་ཀྱིས་རེ་ཤིག་དེ་གར་ལུས་པ་ལ། ཁོ་བོ་མི་ཕམ་མིང་ཅན་པས་ཀྱང་སྔ་ནས་བསྟན་བཅོས་ཆེན་པོ་འདི་དག་གི་སྤར་གྱི་ཞུ་དག་རེ་བསྒྲུབ་འདུན་ཡོད་པ་དང་། གཞན་འགའ་ཟུང་གིས་བསྐུལ་མོད་ཀྱི། ནད་ཀྱིས་མི་ལྕོགས་པའི་ངང་དུ་ཅི་བྱ་མེད་པར་གྱུར་ཀྱང་། རབ་བྱུང་བཅོ་ལྔ་པའི་ཤིང་འབྲུག་ལོའི་དབྱར་ཕྱོགས་ཀྱི་ཚེ། མཆོག་གསུམ་གྱི་ཐུགས་རྗེ་དང་དམ་པ་གོང་མ་རྣམས་ཀྱི་ལེགས་སྨོན་གྱི་མཐུས་སྐུ་ཞབས་སྤྲུལ་པའི་སྐུ་དང་གླེང་འཕྲོས་བྱུང་འཕྲལ་ཁོང་གིས་ཀྱང་ལེགས་སོའི་གསུང་དང་དགྱེས་པའི་གནང་སྐྱེས་བཅས་རིང་མོ་ནས་བརྣག་པ་འདི་བཞིན་ཁྱོད་ཀྱིས་སྒྲུབ་ན་ལེགས་ཚུལ་དང་། སྤར་གྱི་མ་ཕྱིའི་དཔེ་རྣམས་ཀྱང་སྐུ་ཞབས་གོང་མའི་ཕྱག་དཔེའི་ཁྲོད་དུ་ཉུལ་བས་རྙེད་ནས་གནང་བ་བཞིན། ཁོ་བོས་ཀྱང་དཔེ་བསྡུར་དང་ཚིག་དོན་ལ་རྟོག་ཞིབ་བཅུག་པས་མ་དཔེ་ཡང་ཅུང་དག་པ་ཞིག་ཏུ་འདུག་པས། ཚིག་འབྲུ་ཕྲན་བུ་ཉམས་པ་དང་། སྐབས་རེར་ཆད་པ་ཅུང་ཟད་བྱུང་སྙམ་པ་དང་། གཞུང་མཆན་འཛུད་མཚམས་བསྣོལ་བ་དང་། སྔགས་རྣམས་རྒྱུད་སོ་སོའི་དཔེ་དང་ཞིབ་བསྡུར་མ་གྲུབ་པས་རིང་ཆ་སོགས་ནོར་བ་ཕྲན་བུ་ལས། ཧ་ཅང་མི་གོ་བའི་ཡིག་སྐྱོན་ཆེན་པོ་རང་མི་སྣང་ཙམ་གྱི་ཞུས་དག་བགྱིས་ཏེ་ཕྱིན་ཆད་སྤར་བཏབ་ལོ་བ་ཉིད་དུ་གྲུབ་པ་འདི་ཡང་བསྟན་པའི་ཞབས་ཏོག་ཏུ་ཅུང་ཟད་འགྱུར་བར་སེམས་ཤིང་།དེང་སང་དུས་དབང་གིས་མི་རྣམས་ཤེས་རབ་ཞན་པའི་སྟབས་ཀྱིས།སྔ་འགྱུར་གྱི་བཀའ་དང་དགོངས་འགྲེལ་ཟབ་མོ་རྣམས་དང་། གཏེར་རྙིང་ཟོལ་མེད་བཅས་ཀྱི་གཞུང་གསེར་ཞུན་མ་ལྟ་བུ་རྒྱ་ཆེར་ཡོད་བཞིན་དུ་དེ་རྣམས་གལ་ཆུང་དུ་བཞག་ནས། མཁས་གྲུབ་ཀྱི་རྣམ་ཐར་ཡིད་ཆེས་སུ་རུང་བ་མི་སྣང་ཡང་། གྲོང་སྔགས་པ་ཕལ་མོ་ཆེ་གཏེར་སྟོན་དུ་བྱས་ཏེ་རྡོལ་ཆོས་པོ་ཏི་ཁ་གྲངས་མང་པོ། ཚིག་དོན་ཟབ་མོ་དང་མན་ངག་གི་གནད་ངོ་མཚར་བ་མ་དམིགས་ལ། སྒྲུབ་པའི་མངོན་རྟགས་ཀྱང་འདི་ཡིན་མེད་པའི་འདོན་ཆ་ཉབ་ཉོབ་དག་ལ། དེའི་རིགས་བརྒྱུད་པ་དག་གིས་རང་གི་ཕ་ཇོའི་ཆོས་ཞེས་དང་། གཞན་དག་གིས་ཀྱང་དེ་ལ་དུས་བབ་ཀྱི་ཟབ་ཆོས་ཞེས་མོས་པ་སོགས་ཀྱིས། སྔར་གྱི་ཆོས་རྙིང་རྣམས་ཀྱི་འགྲོ་དོན་སྒྲིབ་པ་མང་ཞིང་གཏེར་མ་ཡང་དག་དང་ལྟར་སྣང་དཔྱད་པར་དཀའ་བ་དར་བའི་དུས་ན་འདི་འདྲའི་ལེགས་བཤད་ཆེན་པོ་རྣམས་མཁོ་མཁན་ཉུང་མོད། གཞུང་འདི་དག་གི་ཚིག་བཞི་པ་གཅིག་གི་དོན་ཙམ་ཁོང་དུ་ཆུད་ནའང་དོན་ཆེན་པོ་མཚུངས་པ་མེད་པའི་ཕྱིར། འདི་འདྲའི་ཟབ་གནད་ཅན་གྱི་བསྟན་བཅོས་རྣམས་སྐུ་ཞབས་གོང་མས་བཙལ་ཞིང་སྤར་དུ་བཀོད་པ་ནི་བདག་ཅག་རྗེས་འཇུག་རྣམས་ལ་ཐུགས་བརྩེ་བའི་བཀའ་དྲིན་ཟླ་མེད་པ་ཡིན་པར་ཤེས་ནས་ལྟ་རྟོག་ཅི་ནུས་དགོས་པར་མངོན་ལ།སྔ་འགྱུར་པའི་རིང་ལུགས་འཛིན་པ་ལ་མཁས་གྲུབ་དུ་མ་བྱོན་མོད་ཀྱི། ཀུན་གྱི་ནང་ན་ཁྱད་པར་འཕགས་པ་ཀུན་མཁྱེན་རོང་ཀློང་རྣམ་གཉིས་ཞེས་ཉི་ཟླ་ལྟར་གྲགས་པ་ཡིན་ཞིང་།བོད་སྔ་རབས་པ་ཕལ་མོ་ཆེས། སངས་རྒྱས་ལ་ཡེ་ཤེས་མི་འདོད་པ་ནི་རྒྱ་གར་ན་སློབ་དཔོན་ཟླ་གྲགས་དང་། བོད་ན་རོང་ཟོམ་ཆོས་ཀྱི་བཟང་པོའོ་ཞེས་རོང་ཟོམ་པའི་གསུང་འོལ་སྤྱི་ཙམ་ལ་བརྟེན་ནས་སློབ་དཔོན་འདིས་སངས་རྒྱས་ལ་ཡེ་ཤེས་གཏན་མི་བཞེད་པར་བཤད་པ་ནི་བདག་ཉིད་ཆེན་པོ་འདིའི་དགོངས་པའི་གཏིང་མ་རྙེད་པ་སྟེ། གང་གི་ཕྱིར་ན་སྤྱིར་འཕགས་ཡུལ་ན་སངས་རྒྱས་ཀྱི་ས་ལ་ཡེ་ཤེས་ཡོད་པར་བཞེད་པ་ནི་ཕལ་མོ་ཆེ་ཞིག་དང་། མི་བཞེད་པ་སློབ་དཔོན་དབུ་མའི་སེང་གེ་སོགས་ཀྱིས་རིགས་པ་དང་། ཇོ་བོ་ཆེན་པོས་ལུང་གི་སྒོ་ནས་བསྒྲུབ་པ་ལྟ་བུ་ཡོད་མོད་ཀྱི་དེ་དག་སོ་སོར་དགོངས་པའི་གནད་རེ་ཡོད་ལ། རོང་ཟོམ་པས་རྣམ་པར་མི་རྟོག་པའི་ཡེ་ཤེས་ཀྱི་མཐར་ཐུག་པར་རིགས་པས་དགག་པ་བརྗོད་པ་འདི་དག་ནི་གཞན་བྱུང་གི་ཡེ་ཤེས་དགག་པ་ཁོ་ན་ཡིན་ཏེ། གཞན་བྱུང་གི་ཡེ་ཤེས་ནི་རྒྱུ་ལས་སྐྱེས་པའི་འདུས་བྱས་ཀྱི་དངོས་པོ་གང་ཞིག་སློབ་པ་ནས་མི་སློབ་པའི་བར་དུ་རྒྱུན་མ་ཆད་པའི་གང་ཟག་གི་རྒྱུད་ཉི་ཚེ་བས་བསྡུས་པ་ཐེག་པ་ཐུན་མོངས་པའི་འདོད་པ་དེ་ལ་སུན་འབྱིན་གྱི་རིགས་པ་ཡང་དག་ལན་གྱིས་བཟློག་པར་མི་ནུས་པ་བསྟན་པ་འདིས། སངས་རྒྱས་ཀྱི་ཡེ་ཤེས་ནི་རང་བྱུང་འདུས་མ་བྱས་པ་གཞིར་གནས་ཀྱི་ཡེ་ཤེས་དེ་ཉིད་དག་པ་མཐར་ཐུག་དུ་གྱུར་པའི་དབྱིངས་སྒྲིབ་བྲལ་དེ་ལ་བཞེད་པས། དེ་ལྟར་ན་གང་ཟག་གི་རྒྱུད་ཀྱིས་བསྡུས་པའི་ཡེ་ཤེས་འདུས་བྱས་ཅན་ཅི་ཡང་མི་མངའ་བར་བཞེད་མོད་ཀྱི་སློབ་དཔོན་འདིས། རང་བྱུང་གི་ཡེ་ཤེས་དང་། གདོད་ནས་འོད་གསལ་བའི་ཆོས་ཀྱི་དབྱིངས་དང་། བྱང་ཆུབ་ཀྱི་སེམས་ཀུན་ཏུ་བཟང་པོ་རྣམས་མིང་ཐ་དད་ཀྱང་ངོ་བོ་ཐ་མི་དད་པ་ཆོས་ཉིད་ཀྱི་ངོ་བོས་གཞི་ལ་ཡེ་ནས་ཡོད་པ་རྫོགས་པ་ཆེན་པོའི་གཞུང་འཛུགས་པ་ཡིན་པས་ན། ཡེ་ཤེས་འདུས་མ་བྱས་པ་དེ་ལ་གཞི་ལམ་འབྲས་བུའི་སྐབས་ཐམས་ཅད་དུ་འཕོ་འགྱུར་མེད་པའི་ཕྱིར། སློབ་ལམ་དུ་ཡོད་ལ་མི་སློབ་པའི་ཚེ་མེད་པའི་ཐ་སྙད་ཇི་ལྟར་བྱ་སྟེ་དེས་ན་ཡེ་ཤེས་གཏན་མེད་དུ་བཞེད་པ་མ་ཡིན་ནོ། །རྗེ་རོང་ཟོམ་ཉིད་ཀྱི་གསུངས་སངས་རྒྱས་ཀྱི་ས་ཆེན་མོ་ལས། གཞན་ཡང་བག་ཆགས་ཀྱི་མཚམས་སྦྱོར་བ་མ་ལུས་པ་ཡོངས་སུ་ཟད་པས། ཆོས་ཀྱི་དབྱིངས་མ་ལུས་པ་ཡོངས་སུ་དག་པར་གྱུར་པའི་དབང་ལས་ཀྱང་འབྱུང་སྟེ། རྫས་དང་ཞིང་དག་པའི་དབང་ལས་གཟུགས་བརྙན་འབྱུང་བ་ལྟ་བུའོ། །ཞེས་དང་། ཚོགས་བསགས་ཤིང་སྨོན་ལམ་བཏབ་པ་དང་། ཆོས་དབྱིངས་གློ་བུར་གྱི་དྲི་མ་མཐའ་དག་གིས་དག་པ་འདི་གཉིས་ནི་བདག་པོའི་རྐྱེན་ཡིན་ནོ། །ཞེས་དང་། སངས་རྒྱས་ཀྱི་ས་ནི་ཤིན་ཏུ་རྣམ་པར་དག་པའི་དབྱིངས་འབའ་ཞིག་གོ་ཞེས་དང་། ཆོས་ཀྱི་དབྱིངས་རྣམ་པར་དག་པའི་དབང་ལས་ཀྱང་གཞན་ལ་སྣང་བའི་རྐྱེན་དུ་འགྱུར་བས། ཕྱོགས་གཅིག་ ལ་རྨོངས་པའང་མ་ཡིན་ཏེ། སྤྲོས་པ་དང་བྲལ་བའི་རྣམ་པར་དག་པར་གྱུར་པ་ཉིད་མ་ལུས་པར་མཁྱེན་པ་ཉིད་ཡིན་ནོ་ཞེས་དང་། ཐམས་ཅད་ཀྱང་ཆོས་དབྱིངས་རྣམ་པར་དག་པ་དང་། སྨོན་ལམ་གྱི་དབང་ངོ་། །ཡང་ན་དེ་དག་གི་སྟེང་དུ་ཡེ་ཤེས་ཆེན་པོའི་དབང་ལས་ཀྱང་གཟུགས་ཀྱི་སྐུ་མེ་ལོང་གི་གཟུགས་བརྙན་བཞིན་དུ་སྣང་བར་གསུངས་པ་དང་། འོན་ཀྱང་བསམ་གྱིས་མི་ཁྱབ་པའི་ཆོས་ཡིན་པས། ཡེ་ཤེས་རྣམ་པ་གཉིས་པོ་སངས་རྒྱས་ཀྱི་ཐུགས་རྒྱུད་ལ་མངོན་པར་འདོད་པའི་གཞུང་འདི་ལ་ངེས་པར་སྐུར་བ་ཡང་མི་བྱ་སྟེ། སྔོན་གྱི་སློབ་དཔོན་གསང་བ་དང་། ཉི་མའི་འོད་འཕྲོ་ལ་སོགས་པས་འདི་ལྟར་བཞེད། ཅེས་དང་། ཤིན་ཏུ་འགལ་བ་ཆེ་བ་ཡེ་ཤེས་ཀྱི་རྒྱུད་ཚོར་བ་ཅན་དང་། སྐྱེས་པའི་གཟུགས་ཅན་དང་། གཞན་ཡང་བུད་མེད་ལ་ལོངས་མི་སྤྱོད་དོ་ཞེས་དང་། བུད་མེད་ལ་ལོངས་སྤྱོད་པའི་བདེ་བ་ཡོད་པ་སོགས་གདུལ་བྱ་ལ་སྣང་བ་ཙམ་མིན་པར་སངས་རྒྱས་ལ་རང་རྒྱུད་པར་མངའ་ན་ངེས་པར་སུན་ཕྱུང་དགོས་པར་གསུངས་པ་དང་། སངས་རྒྱས་ཀྱི་ཡེ་ཤེས་བསམ་གྱིས་མི་ཁྱབ་པ་ཡིན་པའི་ཕྱིར། འདི་དག་སྤོང་བའི་གཟུ་བོ་མི་བྱེད་ཀྱི་ཞེས་དང་། རང་རྒྱུད་པའི་ཡེ་ཤེས་དངོས་དང་མཚན་མ་ཅན་དུ་འདོད་པ་རྣམས་ལ་བརྒལ་བ་རྣམས་བསྟན་ནས། རིགས་པས་གཞལ་ན་ཆེས་ཆེ་བ་ཉིད་དུ་གྱུར་པ་འདི་ལ་ང་རྒྱལ་གྱིས་བརྩད་པའི་དོན་མ་མཐོང་ངོ་། །ཞེས་གསུངས་པ་འདི་རྣམས་ཀྱིས་ཤེས་ཏེ། གང་གི་ཕྱིར་ན་རོང་ཟོམ་པ་ཆེན་པོས་ཆོས་ཀྱི་དབྱིངས་སྤྲོས་པ་ལས་འདས་པར་དངོས་སུ་བཞེད་པར་གསལ་གྱི། མེད་དགག་སྟོང་རྐྱང་ཕྱང་ཆད་དུ་ནམ་ཡང་མ་གསུངས་པས་གནད་འདི་ལ་ཐུག་སྟེ། མཁས་པའི་དབང་ཕྱུག་འདིའི་གསུང་ཐམས་ཅད་བདེན་གཉིས་དབྱེར་མེད་པའི་གནས་ལུགས་འབའ་ཞིག་སྒྲུབ་པའི་དོན་དུ་རིགས་པའི་རྣམ་གྲངས་སྣ་ཚོགས་གསལ་བར་བཀོད་པ་བསྙོན་དུ་མེད་པ་འདིས་གྲུབ་བོ། །དབྱིངས་ཟུང་འཇུག་མ་ཡིན་པར་མེད་པ་ཕྱོགས་གཅིག་ཏུ་བཞེད་ན།གཞི་དུས་ན་ཡང་སྣང་བ་སྣ་ཚོགས་འབྱུང་བ་མི་འཐད་ལ། ལམ་གཏན་ལ་འབེབ་དུས་སུ། སྤྲོས་པ་དང་བྲལ་བ་ཡང་མི་སྲིད་དེ། མེད་པའི་སྤྲོས་པ་དང་མ་བྲལ་བར་འགྱུར་ལ། འབྲས་དུས་སུ་མེད་དགག་འབའ་ཞིག་གི་ངང་དུ་བློ་རྒྱུན་ཆད་ན། ཆོས་ཀྱི་དབྱིངས་དག་པ་གཉིས་ལྡན་མ་ལུས་པར་མཁྱེན་པ་དང་ཐུགས་རྗེ་འབྱུང་བའི་རྒྱུ་ཡང་ཅི་ཞིག་ཡོད་དེ་རི་བོང་རྭ་མེད་བཞིན་ནོ། །དེས་ན་ཆོས་དབྱིངས་སྤྲོས་བྲལ་གྱི་དོན་མ་ཤེས་པར་མེད་དགག་ཙམ་ལ་ཆོས་དབྱིངས་སུ་བཟུང་བ་དག་གིས་རོང་ཟོམ་པའི་ལུགས་འདིས་སངས་རྒྱས་ཀྱི་ས་ན་ཡེ་ཤེས་གཏན་ནས་བཀག་གོ་སྙམ་དུ་རང་བློའི་དྲི་མ་བདག་ཉིད་ཆེན་པོའི་ལུགས་དྲི་མ་མེད་པ་ལ་བགོ་བར་ཟད་དོ། །མདོར་ན་གཞི་རིག་སྟོང་ཟུང་དུ་འཇུག་པའི་བྱང་ཆུབ་ཀྱི་སེམས་ཆོས་ཀྱི་དབྱིངས་འདི་ནི་འཕོ་འགྱུར་དང་བྲལ་བ་ཡིན་ལ། དག་པ་གཉིས་ལྡན་གྱི་ཆོས་དབྱིངས་འགོག་བདེན་མཐར་ཐུག་མངོན་དུ་མཛད་པའི་སྐབས་ན་ཇི་ལྟ་བ་འབའ་ཞིག་མཁྱེན་པའི་ཡེ་ཤེས་ཆོས་ཀྱི་དབྱིངས་ལས་ཐ་དད་པར་ཡུལ་ཅན་གྱི་ཚུལ་དུ་ཡོད་པ་དང་། སྤྲོས་པ་སྣ་ཚོགས་པ་གཟིགས་པའི་ཡུལ་ཅན་གྱི་ཡེ་ཤེས་རང་རྒྱུད་པ་མངའ་བ་མཐར་ཐུག་དཔྱོད་པའི་རིགས་པས་མི་འགྲུབ་སྟེ། ཀླུ་སྒྲུབ་ཀྱིས། བརྗོད་པར་བྱ་བ་ལྡོག་པ་སྟེ། །སེམས་ཀྱི་སྤྱོད་ཡུལ་ལྡོག་པས་སོ། །མ་སྐྱེས་པ་དང་མི་འགག་པ། །ཆོས་ཉིད་མྱ་ངན་འདས་དང་མཚུངས། །ཞེས་གསུངས་པ་ལྟར། ད་ལྟ་གཞི་སེམས་ཅན་གྱི་དུས་ན་ཡང་། ཡུལ་དང་ཡུལ་ཅན་ལ་སོགས་པ་གཉིས་སུ་སྣང་ཡང་དེ་ལྟར་གྲུབ་པ་མེད་པར་ཆོས་ཀྱི་དབྱིངས་འབའ་ཞིག་གི་རང་བཞིན་དུ་གནས་པར་གཏན་ལ་ཕེབ་དགོས་ན། གློ་བུར་གྱི་བག་ཆགས་ཀྱི་བསླད་པ་མཐའ་དག་ཟད་པའི་སངས་རྒྱས་ཀྱི་ས་ན་ལྟ་ཅི་སྨོས། དེས་ན་ཆོས་ཀྱི་དབྱིངས་ཉིད་གཞི་ཇི་བཞིན་པ་མངོན་དུ་གྱུར་པ་ལས། གཞན་པའི་རྟེན་ཅན་རང་རྒྱུད་པའི་ཡེ་ཤེས་གང་ཡང་མེད་ཅེས་བསྒྲུབ་པ་ཡིན་ཏེ། དེས་ན་ཆོས་ཀྱི་དབྱིངས་རྣམ་པར་དག་པ་དེ་ཉིད་ཡེ་ཤེས་ཐམས་ཅད་ཀྱི་དངོས་གཞི་ཡིན་ཏེ། སངས་རྒྱས་རྣམས་དེ་ལས་མ་གཡོས་པའི་ཆ་ནས་ཇི་ལྟ་བ་མཁྱེན་པ་དང་། མ་གཡོས་བཞིན་དུ་ཆོས་ཀྱི་དབྱིངས་ཀྱིས་བསྡུས་པའི་ཤེས་བྱ་ཐམས་ཅད་རྣམ་རྟོག་མེད་བཞིན་འབད་མེད་ལྷུན་གྲུབ་ཏུ་མཁྱེན་པ་ནི་ཇི་སྙེད་པ་མཁྱེན་པ་ཡིན་ཏེ་དེའི་ཕྱིར་སྟོབས་བཅུ་དང་ལྡན་པའི་མཁྱེན་པའི་ཡེ་ཤེས་ཞེས་སམ། །རྣམ་པ་ཐམས་ཅད་མཁྱེན་པའི་ཡེ་ཤེས་ཞེས་མདོ་རྒྱུད་ཐམས་ཅད་ལས་གསུངས་པ་ཡིན་གྱི། ཆོས་དབྱིངས་རྣམ་དག་མངོན་དུ་གྱུར་པ་ལས་ལྷག་པའི་ཡེ་ཤེས་རང་རྒྱུད་པ་གང་ཡང་མི་དགོས་སོ། །དེའི་ཕྱིར་ནང་དབྱིངས་ཀ་དག་ཆེན་པོའི་སྦུབས་སུ་གཟུང་འཛིན་གྱི་དྲི་མ་བག་ཆགས་དང་བཅས་པའི་སྒྲིབ་པ་གཏན་མེད་དུ་སོང་བའི་མཉམ་བཞག་སྣང་མེད་ཀྱི་དབང་དུ་བྱས་ཏེ། རྫོགས་ཆེན་གྱི་གཞུང་རྣམས་སུ་ཡང་སྐུ་དང་ཡེ་ཤེས་སོགས་གཉིས་ཆོས་ཐམས་ཅད་མེད་པར་བཤད་པ་དེའི་དབང་དུ་བྱས་ཏེ་བླ་མ་རོང་བས་ཀྱང་མཐར་ཐུག་གི་ས་ལ་སྤྲོས་པ་མེད་ཚུལ་རིགས་པས་བསྒྲུབ་པ་རྩལ་དུ་བཏོན་པ་ཡིན་ཞེས་རྒྱལ་དབང་ཀློང་ཆེན་རབ་འབྱམས་ཀྱིས་གསུངས། བོད་སྟོན་ཕལ་མོ་ཆེས་སངས་རྒྱས་ལ་གཉིས་སུ་མེད་པའི་ཡེ་ཤེས་རྣམ་དག་འབའ་ཞིག་མངའ་བའི། མ་དག་པའི་སེམས་ཅན་གཟིགས་པ་སོགས་ཇི་སྙེད་པའི་ཡེ་ཤེས་སངས་རྒྱས་རང་སྣང་ལ་མི་མངའ་བར་བཞེད་མོད་ཀྱི། རོང་ཟོམ་པ་ཆེན་པོས་ནི་ཆོས་དབྱིངས་རྣམ་དག་འབའ་ཞིག་མ་གཏོགས་པའི་ཇི་ལྟ་བའམ་མི་རྟོག་པའི་ཡེ་ཤེས་ཀྱང་ཇི་ལྟར་ཁྱེད་ཅག་གིས་དག་པ་འཇིག་རྟེན་པའི་ཡེ་ཤེས་མི་མངའ་བར་བཞེད་པ་དེ་དང་འདྲ་བར་མགོ་མཉམ་པར་བསྒྲུབ་པ་འདིས། སངས་རྒྱས་ཀྱི་ས་ན་ཇི་ལྟ་ཇི་སྙེད་ཀྱི་ཡེ་ཤེས་གཉིས་པོ་ཡོད་ན་ཡོད་མཉམ་མེད་ན་མེད་མཉམ་དུ་གྲུབ་པའི་ཕྱིར། སངས་རྒྱས་ཀྱི་ས་ནི་ཆོས་དབྱིངས་རྣམ་པར་དག་པ་ཙམ་དུ་གྲུབ་ཀྱང་ཆོས་དབྱིངས་དེ་ཉིད་ལ་ལྡོག་པས་ཕྱེ་ན་ཇི་་ལྟ་ཇི་སྙེད་མཁྱེན་པ་གཉིས་ཀ་ཡང་བསྒྲུབ་རུང་སྟེ། ཆོས་ཐམས་ཅད་ཆོས་ཀྱི་དབྱིངས་ལས་གཞན་དུ་གྱུར་པ་རྡུལ་ཙམ་མེད་པའི་ཕྱིར་རོ། །དེའི་ཕྱིར་རྒྱལ་དབང་པདྨ་སམ་བྷ་བའི་གསང་སྔགས་ལམ་རིམ་དུ།རྟེན་བཅས་རྟེན་མེད་ངོ་བོ་ཉིད་དོན་བྱེད། །ཅེས་མཐར་ཐུག་སངས་རྒྱས་ཀྱི་ས་ན། གཞན་དོན་འབྱུང་བ་ལ་རྟེན་ཡེ་ཤེས་རང་རྒྱུད་པ་འདོད་པ་སེམས་ཙམ་པ་སོགས་དང་། དེ་འདྲའི་རྟེན་མེད་ཀྱང་སྨོན་ལམ་གྱི་དབང་གིས་གཞན་དོན་འབྱུང་བ་དབུ་མ་པ་རྣམས་དང་། དེ་གཉིས་ཀའི་མཐར་མ་ལྷུང་བ་བསམ་གྱིས་མི་ཁྱབ་པའི་ཆོས་ཉིད་རྣམ་པར་དག་པའི་བྱིན་རླབས་རྩོལ་བ་མེད་པ་ངོ་བོ་ཉིད་ཀྱིས་གཞན་དོན་བྱེད་པ་རྫོགས་པ་ཆེན་པོ་སོགས་སྔགས་རྒྱུད་རྣམས་ཀྱི་དགོངས་པ་སྟེ། གསང་སྙིང་ལས།ཐུགས་རྗེ་ཆེན་པོས་འབྲེལ་བས་ན། །འགྲོ་དྲུག་ཀུན་གནས་མ་ལུས་སྣང་།།ཞེས་དང་། རྫོགས་ཆེན་གྱི་རྒྱུད་རྣམས་སུ་ཐུགས་རྗེ་ཀུན་ཁྱབ་ཀྱི་ཡེ་ཤེས་ཞེས་གསུངས་པ་ལྟར། རོང་ཟོམ་པ་ཆེན་པོས་རྟེན་མེད་ཀྱང་སྨོན་ལམ་གྱི་དབང་གིས་ཇི་ལྟར་འཕངས་པ་ལྟར། ཞིང་དག་པ་དང་མ་དག་པ། སྐུ་ཚད་སྐུ་མདོག་ལ་སོགས་པ་སྣ་ཚོགས་སུ་སྣང་ཡང་། རང་རྒྱུད་ཀྱི་བསྡུས་པའི་རྟེན་རང་མཚན་པ་མེད་པར་བསྒྲུབ་ཀྱང་ཆོས་དབྱིངས་རྣམ་དག་ངོ་བོ་ཉིད་སྐུས་བྱིན་རླབས་ཀྱིས་དོན་བྱེད་པར་བསྒྲུབ་པས་མཐར་ངོ་བོ་ཉིད་ཀྱིས་དོན་བྱེད་པ་སྔགས་རྒྱུད་རྣམས་ཀྱི་དགོངས་པར་ལ་བཟླ་བ་ཡིན་ནོ། །ཧ་ཅང་སྤྲོས་པས་ཆོག་ཀྱང་མདོ་ཙམ་བསྟན་པ་ཡིན་ལ། འདི་ཙམ་ཞིག་མི་བརྗོད་ཀ་མེད་ཡིན་ཏེ། ཆོས་དབྱིངས་ཞེས་པ་སྟོང་རྐྱང་ཙམ་ལ་འཛིན་པ་མཐར་ཐུག་གི་དོན་ལ་ཕྱོགས་སུ་མ་ཕྱིན་པ་དག་གིས་བདག་ཉིད་ཆེན་པོ་འདིའི་གསུང་ཟབ་ཅིང་བརླིང་བ་ཐོས་ན་ཤིན་ཏུ་སྐྲག་ཅིང་མི་མོས་པའི་དོགས་པ་སེལ་བའི་ཕྱིར་ཡིན་ཏེ་གལ་ཏེ་ངེས་པར་སངས་རྒྱས་ལ་མཁྱེན་པ་གཉིས་པོ་མེད་ངེས་སུ་གོ་ན། རྣམ་པ་ཐམས་ཅད་མཁྱེན་པ་ནི་རི་བོང་གི་རྭའི་རྗེས་སུ་སོང་ནས་འབྲས་བུའི་མཆོག་ལ་བསྐུར་བ་འདེབས་པ་དང་། རྣམ་མཁྱེན་མེད་ན་གདུལ་བྱ་རྣམས་ལ་ལམ་མ་ནོར་བ་སྟོན་པའི་སངས་རྒྱས་མེད་ཅིང་། དེ་མེད་ན་ཆོས་དང་དགེ་འདུན་ཡང་ཡོད་པར་དཀའ་བའི་ཕྱིར་ཐེག་པ་ཆེན་པོའི་ལམ་དང་འབྲས་བུ་ལས་ཕྱིར་ཕྱོགས་པར་འགྱུར་རོ། །དེས་ན་བསམ་གྱིས་མི་ཁྱབ་པའི་ཆོས་ཀྱི་དབྱིངས་སྤྲོས་པ་བྲལ་བའི་དོན་གཏན་ལ་ཕེབ་ན་དེ་དག་གིས་དེ་བཞིན་གཤེགས་པའི་ཆོས་ཉིད་ཡེ་ཤེས་ཀྱི་སྐུ་ཤེས་རབ་ཀྱི་དབང་པོས་མངོན་དུ་བྱས་པ་ཡིན་ཏེ། མགོན་པོ་ཀླུས། དེ་བཞིན་གཤེགས་པ་སྤྲོས་འདས་ཤིང་། །ཟད་པ་མེད་ལ་སྤྲོས་བྱེད་པ། །སྤྲོས་པས་ཉམས་པ་དེ་ཀུན་གྱིས། །དེ་བཞིན་གཤེགས་པ་མི་མཐོང་ངོ་། །ཞེས་དང་། མདོ་ལས། གང་དག་ང་ལ་གཟུགས་སུ་མཐོང་།།སོགས་ཀྱི་ལུང་དོན་ལྟར།དེ་བཞིན་གཤེགས་པའི་རང་བཞིན་གཏན་ལ་འབེབ་པ་ལ་རོང་ཟོམ་པ་ཆེན་པོའི་གསུང་དང་མཚུངས་པ་གཞན་མེད་པ་ཡིན་ནོ། །དེས་ན་ཀུན་མཁྱེན་རོང་ཀློང་རྣམ་གཉིས་ནི་ཐེག་པའི་རྒྱལ་པོ་རྫོགས་པ་ཆེན་པོའི་རྒྱུད་ཀྱི་དགོངས་པ་བཞིན་དུ་མཐར་ཐུག་དགོངས་པ་དབྱེར་མེད་ཡིན་པ་ཤེས་པར་བྱའོ། །དེ་ལྟར་འཕྲོས་དོན་གལ་ཆེ་བ་ཅུང་ཟད་བརྗོད་ནས། གཞུང་གི་བཞུགས་བྱང་དཀར་ཆག་དངོས་ལ། དང་པོར་གླེགས་བམ་ཨ་པ་ལ།དཔལ་གསང་བ་སྙིང་པོའི་ཊཱི་ཀ་དཀོན་མཆོག་འགྲེལ་དུ་གྲགས་པ་ལྡེབ་ཉིས་བརྒྱ་བཞི་བཅུ་བཞུགས། སྤར་ཤིང་རྣམས་ཁ་བྱང་བསྒྲིག་ཅིང་ལྷན་ཅིག་ཡོད་ན་ལེགས་ཀྱང་འདི་སྐབས་གསང་འགྲེལ་ལོགས་སུ་ཡོད་པས་དཔེ་བདག་པའི་སྟབས་ཀས་ལྷན་ཅིག་མ་བཞག་ལ་ཞུས་དག་ཀྱང་ཞིབ་ཆ་མ་གྲུ་ཡང་འདི་ལ་སྔར་ནས་མ་དཔེ་སྤར་མ་སོགས་ཡོད་པས་དཔེ་ཅུང་དག་འོང་ངམ་སྙམ། འོན་ཀྱང་སྤར་བཏབ་མི་རྣམས་ཀྱིས་པོད་གཉིས་ཁ་ཚང་བར་བྱས་ན་ལེགས། རྒྱུད་ཀྱི་ཁོག་དབུབ་འབྲིང་པོའང་གསང་འགྲེལ་དང་ལྷན་དུ་སྤར་འཁོད་འདུག་ཀྱང་། ཁ་བྱང་བསྒྲིག་སྐབས་མ་མཐོང་བས་དཀར་ཆག་ཏུ་མ་ཐེབ་ཀྱང་། རྒྱུད་འགྲེལ་གྱི་ཀླད་དུ་བཞུགས་པར་བྱོས་ཤིག །རྒྱུད་ཀྱི་ཁོག་དབུབ་ཆུང་ངུ་ལྡེབ་གཅིག འཇམ་དཔལ་མཚན་བརྗོད་ཀྱི་སྤྱི་འགྲེལ་ལྡེབ་སོ་ལྔ། མན་ངག་ལྟ་ཕྲེང་གི་རྩ་བ་སློབ་དཔོན་པདྨས་མཛད་པ་ལྡེབ་བརྒྱད། དེའི་འགྲེལ་པ་རོང་ཟོམ་པ་ཆེན་པོས་མཛད་པ་ལྡེབ་ང་ལྔ། འདི་སྔར་གྱི་ཡིག་རྙིང་ལྟར་སྤར་འཁོད་པས་འ་མཐའ་དང་ད་དྲག་མ་བསྡུས་པ་གི་གུ་ཕྱིར་ལོག་སོགས་སུ་བྲིས་པ་ཉམས་མཚར་དུ་མ་བཅོས་པ་དེ་གར་བཞག །སྔགས་དོན་རྡོ་རྗེ་རབ་འབྱེད་ཀྱི་འཇམ་དཔལ་ཁྲོ་བོ་གཤིན་རྗེ་གཤེད་ཀྱི་དཀྱིལ་ཆོག་སློབ་དཔོན་སྒེག་པའི་རྡོ་རྗེས་མཛད་པ། རོང་ཟོམ་འགྱུར་ལྡེབ་བཅུ་བཞི། རྡོར་སེམས་སྒྱུ་དྲྭའི་ལུགས་ཀྱི་ལས་བཞིའི་སཱཙྪ་གདབ་ཆོག་རོང་ཟོམ་པས་མཛད་པ་ལྡེབ་བཅུ་དྲུག རྡོ་རྗེ་གཙུག་ཏོར་དང་ཚེ་དཔག་མེད་ལྷ་རྒྱུད་ཀྱི་སྒོ་ནས་མཆོད་རྟེན་གདབ་པ་རོང་ཟོམ་གསུང་ལྡེབ་བརྒྱད། རོང་ལུགས་གདུང་བསྲེག་གི་ཐོ་ཡིག་ལྡེབ་གཉིས། ཆེ་མཆོག་གི་སྒོམ་ཁོག་ལྡེབ་བཞི།ཞི་བ་འབྲིང་པོ་དང་སྣང་བ་དམ་པ་རྒྱན་གྱི་སྔགས་རྒྱ་དཔེ་ལ་གཏུགས་ནས་དག་པར་བྱས་པ་ལྡེབ་དགུ་བཅས་སྔ་དུམ་ལ་ལྡེབ་གྲངས་སུམ་བརྒྱ་དང་དགུ་བཅུ་གོ་གཉིས་བཞུགས། པོད་གཉིས་པ་ཨཱ་པ་ལ། ཐེག་པ་ཆེན་པོའི་ཚུལ་ལ་འཇུག་པའི་བསྟན་བཅོས་དཔལ་རོང་ཟོམ་པཎྜི་ཏ་ཆེན་པོས་མཛད་པ་ལྡེབ་བརྒྱ་དང་ཞེ་བརྒྱད། དེ་བཞིན་དུ་གསང་སྔགས་ཀྱི་ཚུལ་གྱི་སྣང་བ་ལྷར་བསྒྲུབ་ཆེན་མོ་ལྡེབ་བཅུ་གཉིས། ལྟ་བའི་བརྗེད་བྱང་ཆེན་མོ་ལྡེབ་ཉེར་བཞི་དང་། དེ་འཕྲོས་གསུང་ཐོར་བུ་སྣ་ཚོགས་ཕྱོགས་བསྡུས་བཅས་ཁྱོན་ལྡེབ་བརྒྱ་དང་སོ་དྲུག་ལ་ལྡེབ་ཉེར་བཞི་པ་གོང་འོག་གཉིས་ཡོད། གསུང་ཐོར་བུ་བ་ལ་ནང་གསེས་སུ། གྲུབ་མཐའ་སོ་སོའི་བདེན་གཉིས་ཀྱི་འཇོག་ཚུལ། རྒྱུ་འབྲས་ཀྱི་ཐེག་པའི་བྱེ་བྲག་ཆེན་མོ།མཆོད་པ། བསྒྲལ་བ། གསང་སྔགས་ལམ་གྱི་མཚན་ཉིད། མདོ་སྔགས་ཀྱི་གྲུབ་མཐའ་མཐུན་མི་མཐུན་མདོར་བསྡུས་ཀྱི་བསྐྱུད་བྱང་། སྦྲུལ་ནག་པོའི་སྟོང་ཐུན། སངས་རྒྱས་ཀྱི་ས་ཆེན་པོ་ཞེས་གྲགས་པ། རྒྱུད་སྤྱིའི་དངོས་པོ་གསལ་བར་བྱེད་པའི་ཡི་གེ །དབང་གི་རབ་བྱེད། དམ་ཚིག་ཉེར་བརྒྱད་ཀྱི་གནང་བཀག་གི་ཡི་གེ །གསང་སྔགས་ཀྱི་བཟླས་བརྗོད་བྱ་ཐབས་ཀྱི་ཡན་ལག །རང་བྱུང་ཡེ་ཤེས་ཆེན་པོ་འབྲས་བུ་རོལ་པའི་དཀྱིལ་འཁོར་དུ་ལྟ་བའི་ཡི་གེ་རྣམས་སུ་ཡོད་དོ། །རབ་གནས་རྩ་བ་ཞེས་པ་ལྡེབ་གཉིས། རབ་གནས་བཤད་སྦྱར་ལྡེབ་སོ་ལྔ། རབ་གནས་ཆོ་ག་ལྡེབ་ཉེར་དྲུག་བཅས་སྔར་སྤར་དུ་བཀོད་ཟིན་དང་། དེ་སྟེང་གྲུབ་མཐའི་བརྗེད་བྱང་ཡིག་རྙིང་འ་མཐའ་ད་དྲག་སོགས་མ་བསྡུས་པ་ཞིག་འདུག་པ་དེང་སང་གི་བརྡ་དག་ལྟར་བཅོས་ནས། ཡིག་སྐྱོན་རྣམས་བསལ་བར་བྱས་པ་གསར་དུ་སྐུ་ཞབས་སྤྲུལ་པའི་སྐུས་སྤར་དུ་བསྒྲུབས་པ་ལྡེབ་སུམ་བཅུ་ཐམ་པ་བཅས་ཁྱོན་ཕྱི་དུམ་འདིར་ལྡེབ་གྲངས་སུམ་བརྒྱ་དང་དགུ་བཅུ་བཅས་བཞུགས་སོ། །ད་དུང་ཡང་མཁས་པའི་དབང་ཕྱུག་ཆེན་པོ་འདིའི་གསུང་ཆེ་ཕྲ་ཅི་རིགས་གང་ཟག་བློ་ལྡན་དག་གིས་བཙལ་ན་དབུས་གཙང་སོགས་སུ།སྔར་གྱི་ཡིག་རྙིང་རྣམས་ཀྱི་ཁྲོད་དུ་རྙེད་པར་སྲིད་ལ་རྙེད་ན་གོ་རིམ་ངེས་པ་མེད་པར་འདིའི་འཕྲོ་མཐུད་དེ་དབྱངས་བཅུ་དྲུག་གི་རིམ་པས་པོད་གྲངས་སུ་བསྒྲིག་པར་བྱ་བའི་རྟེན་འབྲེལ་འཕྲོ་ཅན་དུ་བྱས་པ་ཡིན་ནོ། །ཐེག་ཚུལ་ལ་ཡིག་རྙིང་གི་བརྡ་ལྟར་བྲིས་པ་ཆེས་མང་ཡང་ཅི་རིགས་བཀླག་བདེ་བའི་ཕྱིར་བཅོས་པར་བྱས། ད་དུང་ཡང་གསུང་རྣམས་རྙེད་སྲིད་ན་བརྡ་དག་སྐད་གསར་བཅད་དེང་སང་གི་ལུགས་ལྟར་བཅོས་ན་བཀླག་བདེ་བར་སྣང་། གཞན་ཡི་གེའི་བརྡ་དག་རེ་ཟུང་དག་ཡིག་ལྟར་བཅོས་རྒྱུ་འདུག་ཀྱང་དོན་གྱི་གོ་བ་ལ་མི་གནོད་པ་རྣམས་རང་སར་བཞག །ཚིག་ཕྲད་རེ་ཟུང་ཙམ་རེ་བསྣན་ན་གོ་བདེ་བར་ཕན་ཡང་མ་དཔེ་སོར་བཞག་ལྟར་མ་བཅོས་པར་བཞག་གོ །རོང་ཟོམ་པ་ཆེན་པོའི་གསུང་འདི་རྩོམ་གཤིས་རྒྱ་གཞུང་དང་འདྲ་ཞིང་། དོན་རྒྱ་གཞུང་ཆེན་པོ་རྣམས་མ་གཏོགས་ཕལ་གྱིས་དོ་ཟླ་མེད་པར་གྲུབ་པས་གསུང་རེ་ཟུང་བསྟན་འགྱུར་གྱི་ཁྲོད་དུ་ཡང་མཛད་བྱང་མ་ཕོག་པར་བཞུགས་པ་འདྲ་སྙམ།འདིའི་གསུང་ཆེ་ཕྲ་གང་ཡང་རིགས་པའི་རླབས་དང་ཚིག་གི་ནུས་པ་མཆོག་ཏུ་གྱུར་པས་དོན་གོ་རྒྱུ་གཞན་དང་མི་འདྲ་བ་ཡིན་པ་དེའི་ཕྱིར་གཅེས་སྤྲས་བྱ་བ་དང་། ནན་ཏན་གྱིས་བལྟ་ཞིང་དཔྱད་པ་གཅེས་སོ་ཞེས་བློ་ལྡན་ཀུན་ལ་གསོལ་བ་འདེབས་ཏེ། ཅི་ཡི་ཕྱིར་ན། རྒྱལ་ཚབ་མ་ཕམ་པའི་ཞལ་ནས། ཆོས་བཟང་རིགས་པས་རྣམ་དཔྱད་བསམ་པ་ཅན། །རྟག་ཏུ་བདུད་ཀྱི་བར་ཆད་བྱེད་པ་མེད། །ཁྱད་པར་རྙེད་དང་གཞན་གྱི་ཕྱོགས་སུན་འབྱིན། །མི་འཕྲོག་ཡོངས་སུ་སྨིན་པའི་མཚན་ཉིད་དོ། །ཞེས་གསུངས་པ་ལྟར་འགྱུར་པའི་ཕྱིར་རོ། །སླར་ཡང་སྨྲས་པ། དམ་པ་རྣམས་ཀྱི་གཞན་ཕན་ཐུགས་བསྐྱེད་དང་། །མཁས་པ་རྣམས་ཀྱིས་ལེགས་པར་བཤད་པའི་གཞུང་། །བསྟན་འགྲོའི་ཕན་བདེ་སྤེལ་བའི་གསོས་མཆོག་སྟེ།།ཚུལ་འདིར་མོས་པར་མི་འགྱུར་བློ་ལྡན་སུ། །མེ་ཁྱེར་མར་མེ་རྒྱུ་སྐར་ཟླ་ཉི་བཞིན། །བློ་ཡི་ནུས་པས་མཁས་རྣམས་ཁྱད་འབྱེད་ཀྱང་། །མཁས་པའི་ནང་ན་མཁས་པ་ཕུལ་བྱུང་དུ། །གྲགས་པའི་གདུགས་དཀར་མངོན་མཐོ་རོང་ཟོམ་པའི། །རིགས་པའི་རལ་གྲིས་ཕ་རོལ་རྒོལ་བའི་དཔུང་། །གཞོམ་པའི་གསུང་རབ་སེང་གེའི་སྒྲ་ཆེན་པོ། །འདི་དང་མཚུངས་པ་གཞན་ན་མ་དམིགས་ཞེས། །བློ་གྲོས་མིག་ལྡན་ཀུན་གྱིས་མཚུངས་པར་བསྔགས། །ད་དུང་དུ་ཡང་མ་འོངས་བློ་ལྡན་རྣམས། །འདི་ཡི་གསུང་རབ་རིགས་པའི་དབལ་རྣོན་པོའི། །ལྕེ་བདུན་གར་གྱིས་འཁྱུག་པ་ལེགས་ལྟོས་དང་།།དེ་ནས་ངོ་མཚར་ཆོས་ཀྱི་ལྟད་མོ་མཐོང་། །དངོས་ཞེན་དྲྭ་བ་མ་ལུས་ཡོངས་གཅོད་པས། །དམན་པའི་ཡིད་ཅན་འཇིགས་པ་བསྐྱེད་པའི་དབྱིངས། །སྤྲོས་མེད་མཉམ་པ་ཉིད་ཀྱི་ཆོས་ཚུལ་ཉིད། །ཆོས་ཀྱི་བཟང་པོས་རིགས་པའི་ལམ་ནས་བསྟན། །དེ་ཕྱིར་ལེགས་བཤད་རིན་ཐང་མེད་པའི་གཏེར།།དུ་མར་འཕྲུལ་པའི་ཆོས་སྦྱིན་འདིར་འབྲེལ་བའི། །ལེགས་བྱས་ཉི་ཟླའི་འོད་ཟེར་རབ་འབར་བས། །ས་གསུམ་སྙིང་གི་མུན་པ་འཇོམས་གྱུར་ཅིག །ཐུབ་བསྟན་པདྨའི་དགའ་ཚལ་རབ་རྒྱས་ཤིང་། །སྐྱེ་དགུའི་བདེ་སྐྱིད་འབྲས་བཟང་གཡུར་དུ་ཟ། །ཐེག་མཆོག་བདུད་རྩིའི་འགྲོ་ཀུན་ལེགས་ཚིམ་ནས། །རྣམ་གྲོལ་མཆོག་གི་གོ་འཕང་འཐོབ་པར་ཤོག །ཅེས་དཀར་ཆག་མདོར་བསྡུས་འདི་ཉིད་རུ་དམ་ཡང་དབེན་དུ་མི་ཕམ་པས་ཤིང་འབྲུག་ལོའི་ཁྲུམས་སྟོད་ཟླ་བའི་ཚེས་ལྔ་ལ་རྫོགས་པར་བཀོད་པ་མངྒ་ལཾ།། །།
དེ་ནས་ཁོས་ལམ་རིམ་ཆེན་མོའི་སྐྱེས་བུ་ཆུང་ངུའི་ཆོས་སྐོར་རྣམས་རྫོགས་པར་བློར་བཟུང་རྗེས་སེམས་ལ་འགྱུར་བ་ཐེབས་སྟེ། ཁོང་ཨ་ཁུ་རིན་པོ་ཆེའི་མདུན་དུ་སོང་ནས་ད་ང་ཕུ་བོའི་དགྲ་ཤ་ལེན་དུ་མི་འགྲོ། དེར་མ་ཟད་ལམ་རིམ་ཆེན་མོ་རྫོགས་པར་བློར་འཛིན་རྒྱུ་ཞེས་ཞུས་སྟེ་སྔར་ལས་ལྷག་པའི་་ལྷག་པར་དཀའ་སྤྱད་འབད་བརྩོན་གྱིས་ལམ་རིམ་ཆེན་མོ་རྫོགས་པར་བློར་བཟུང་བར་མ་ཟད། མདོ་སྔགས་ཐམས་ཅད་ལ་དཔྱིས་ཕྱིན་པ་བསླབས་པས་མཐར་བླ་བྲང་བཀྲ་ཤིས་འཁྱིལ་གྱི་དགེ་བཤེས་ཆེན་མོ་ཞིག་ཏུ་གྱུར་པ་དང་། དབལ་མང་རིན་པོ་ཆེའི་ཡོངས་འཛིན་དུའང་གྱུར་པ་རེད།
གདོང་དམར་བོད་ཀྱི་རུས་པའི་མེ་ཏོག་ཁམས། ། འོད་གསལ་ལྷ་དང་འབྱུང་ལSའི་སྒོ་ང་དང༌། ། དཀར་ནག་རྒྱ་དང་འཕན་མྱི་ལས་མཆེད་པའི། ། ལོ་རྒྱུས་སྨྲ་བའི་མཁས་པ་མང་ན་ཡང༌། ། གདོད་མའི་སྤྲ་དང་སྤྲེའུའི་གནས་འགྱུར་ཏེ། ། གདུང་དྲུག་མེས་པོའི་རིགས་རྒྱུད་འཕེལ་བའི་གཏམ། ། འདི་ཀོ་ལུང་དང་སྒྲུབ་བྱེད་རིགས་པའི་ཚུལ། ། བརྟགས་ན་བདེན་པའི་དཔང་པོ་རུང་ངོ་སྙམ། །ཞེས་ཀྱང་སྨྲས་སོ། །
སྤྱི་ལོ་༡༦༤༤ལོར། དུས་ཡུན་རིང་པོར་ཀྲུང་གོའི་བྱང་ཤར་གྱི་ཡུལ་གྲུར་ཕྱུགས་འཚོས་ཤིང་ཞིང་བཏབ་ནས་འཚོ་བ་རོལ་པའི་མན་ཇུའི་རིགས་ཀྱིས་མིང་རྒྱལ་རབས་ཀྱི་མངའ་ཁོངས་ཀྱི་བྱང་གི་འགག་སྒོ་གཏོར་ཏེ། ཁྲབ་རྨོག་འཁོར་གསུམ་གྱི་སིང་སྒྲ་དང་ཅང་ཤེས་རྟ་མཆོག་གི་རྨིག་སྒྲའི་ཁྲོད་ནས་པེ་ཅིན་མཁར་གྱི་མིས་ཧ་མི་གོ་བའི་སྐད་རིགས་བཤད་བཞིན་ཀྲུང་གོའི་འཛིན་མར་དབང་བསྒྱུར་བའི་སྲིད་དབང་བཙུགས། དེ་ནི་གནའ་མཁར་འདིའི་བདག་པོར་གྱུར་བའི་གྲངས་ཉུང་མི་རིགས་གཉིས་པ་སྟེ། མན་ཆིན་རྒྱལ་རབས་རེད། ༡༦༥༢ལོར། དགེ་ལུགས་པའི་བླ་ཆེན་རྒྱལ་དབང་སྐུ་ཕྲེང་ལྔ་བ་ངག་དབང་བློ་བཟང་རྒྱ་མཚོ་མཆོག་མན་ཆིན་གོང་མའི་གདན་ཞུ་བཞིན་ལྷ་ས་ནས་པེ་ཅིན་དུ་འབྱོར། མན་ཆིན་གོང་མར་གུས་ཕྱག་ཕུལ། ད་ལྟ་ཡང་ཕོ་བྲང་པོ་ཏ་ལའི་ལྡེབས་བྲིས་སུ་གྲངས་ཉུང་མི་རིགས་གཉིས་ཀྱི་བླ་དཔོན་འདི་གཉིས་པེ་ཅིན་ནས་ཞལ་མཇལ་བའི་རྣམ་པ་རི་མོར་བྲིས་ཡོད་དེ། རི་མོའི་ནང་དུ་སྐྱ་སེར་འདི་གཉིས་ཉི་ཟླ་ཁ་སྤྲོད་ཀྱི་ཚུལ་གྱིས་སོ་སོའི་འཁོར་ཀྱི་གྲལ་མགོ་ན་བཞུགས་ཤིང་། བོད་པའི་ཕྱི་རབས་པ་དག་གིས་རི་མོ་འདིའི་ནང་གི་མི་སྣ་གཙོ་བོ་གཉིས་ཀྱི་ཁྲི་ལ་མཐོ་དམའ་ཨེན་ཙམ་ལས་ཤོར་མེད་པ་དེ་གཟི་བརྗིད་ཅིག་ཏུ་བརྩིས་ནས། མཐོ་སར་འཚོ་བའི་བོད་པའི་རང་བྱུང་ལྷུན་གྱིས་གྲུབ་པའི་རང་མཐོ་རང་ཆེའི་ངོ་སོ་དེར་སྲུང་སྐྱོབ་བྱེད། ཡིན་ན་ཡང་། ངས་པེ་ཅིན་གྱི་གནའ་བོའི་མཁར་རྙིང་གི་ངུར་སྨིག་མདོག་གི་མཁར་གྱང་མཐུག་པོ་དེར་ལག་པས་རེག་རེག་བྱ་དུས། འཁྱག་གྲང་གྲང་གི་བདེན་ལུགས་ཤིག་ངའི་སྐྱི་ལྤགས་བརྟོལ་ནས་དབང་རྩར་སིམ་ཡོང་བ་དང་། ང་ལ་དབང་མེད་དུ་འཁྱག་འདར་ཕྲན་བུ་རེ་ཐེབས་ཡོང་། ཕྱིས་འབྱུང་གི་བོད་པའི་ལོ་རྒྱུས་ཀྱི་དེབ་ཐེར་དེ་དག་ནི་ང་ཚོའི་མེས་པོ་དག་གི་ཉམས་ཆུང་ནུས་མེད་དང་། མིག་རྒྱང་ཐུང་ལ་ཕྱོགས་རིས་འཐེན་འཁྱེར་ཆེ་ཞིང་། སྙིང་སྟོབས་ཀྱི་དཔུང་བ་ཕྲ་བའི་སྐྱོན་གྱི་རྐུབ་རལ་བ་དེ་འགེབས་པར་བྱེད་པའི་ལྷན་པ་ཙམ་རེད། ལྷན་པ་དེ་གསེར་སྐུད་ཀྱིས་བཙེམས་ཤིང་དངུལ་གྱི་ཕྲ་རྒྱན་གྱིས་སྤུད་ཡོད་པས། དེ་རིང་ང་པེ་ཅིན་དུ་བསྡད་ནས་ལོ་རྒྱུས་ཀྱི་ཡིག་ཚང་དེ་དག་བཀླགས་དུས་ཀྱང་རང་སེམས་རང་གིས་མ་མནན་ན་གླེན་རྨོངས་ལས་བྱུང་བའི་ང་རྒྱལ་གྱི་ཚ་རླབས་ཤིག་སེམས་ཁོངས་སུ་མཆེད་ཡོང་། རེད་ཨང་། ང་ཚོའི་ལོ་རྒྱུས་ནི་དུས་ནམ་ཡང་འོད་སྟོང་འབར་བ་ཞིག་རེད། ལྷན་པ་ཞིག་མ་རེད། འོན་ཀྱང་པེ་ཅིན་གྱི་རྔམས་ཁ་མཐུག་པའི་མཁར་གྱང་གིས་ངའི་སེམས་ཀྱི་དྲོད་རླབས་འཁྱག་པོར་བསྒྱུར་སོང་། འོད་སྟོང་ཅི་འདྲ་ཆེ་རུང་། དེ་ནི་ཉི་མའི་འོད་མ་ཡིན། ཉི་ཟླ་ཁ་སྤྲོད་ཀྱི་ཚུལ་གྱིས་བཞུགས་ན་ཡང་། ཉི་མ་ནི་ཉི་མ་ཡིན་ཞིང་། ཟླ་བ་ནི་ཟླ་བ་རེད། ཉི་མའི་འོད་སྣང་གི་ཀློང་ནས་སུ་ཞིག་གིས་ཟླ་བ་མཐོང་མྱོང་ངམ། ཡིན་ན་ཡང་། ལོ་རྒྱུས་དེབ་ཐེར་དུ་ང་ཚོའི་མེས་པོ་ཚོར་ཧ་ལས་དགོས་པའི་རང་རློམ་ཞིག་དང་ཁྱད་མཚར་བའི་ང་རྒྱལ་དོ་ཟླ་མེད་པ་ཞིག་འདུག རང་རློམ་དེས་ཅི་ཞིག་བརླགས་སོང་ངམ། ང་རྒྱལ་དེས་ཅི་ཞིག་བོར་སོང་ངམ།
གཟུགས་ཁམས་ལ་གནས་བཞི་ཡོད་པའི་ནང་གི་བསམ་གཏན་བཞི་པའི་ས་ཡིས་བསྡུས་པའི་བསམ་གཏན་བཞི་པའི་དངོས་བཞི་ལ་། བསམ་གཏན་བཞི་པའི་རབ་མཐའ་འཇོག་པ་ཡིན་། རབ་མཐའ་འཇོག་པའི་རྒྱུ་མཚན་བསམ་གཏན་བཞིའི་ནང་ནས་མཆོག་ཏུ་གྱུར་པས་གནད་ཀྱི་ཡིན་། འདི་ཡང་གོ་བ་རགས་པའི་དབང་དུ་བྱས་པ་ཡིན་།
སེམས་ངོགས་ཀྱི་མགྱོགས་རིས། རིག་པའི་གྲོགས་པོ་བླློ་རྒྱམ་ལ་བཞག་པའི་དྲན་རྟེན། གངས་ཁྲོད་ནས་འབར་བའི་མེ་སྟག་ཅིག མི་ཡུལ་དུ་མཆེད་པའི་ཁྱོད་རང་སྟེ། ལྷོ་མཐའི་སྐར་མ་འོད་ཆེན། རང་དབང་གི་གྲུ་ཁ་ཞིག་ནས། མུན་ལྗོངས་ཀྱི་ཚ་བའི་ཞིང་ཁམས་དེར། སླར་ཡང་མཆེད་དགོས་པ་ནི། ལས་དབང་གིས་བྱིན་པའི་བགོ་སྐལ་དུ་ངེས། དབྱངས་ཅན་མའི་བསླུ་བྲིད་འོག་མཉམ་དུ་ཚུད་མྱོང་ཞིང༌། ཤེས་བྱ་དགའ་མའི་བྲང་གཞུང་ལ་མཉམ་དུ་འཐམ་མྱོང་བའི། ངའི་གྲོགས་པོ། ཁྱོད་ལ་གྱེས་མཇལ་ཞུ་བ་འདི་ཅི་འདྲའི་ཕམ་པ་ཞིག འོན་ཀྱང༌། འདུ་བྲལ་ནི་འཁོར་བའི་ཆོས་ཉིད་ཡིན་པས། ཚད་བཀག་གི་གདོང་ལེན་བྱེད་དོན་མེད། ཁྱོད་རང་ཕེབས་ལམ་དེ་ནས། ངས་མིག་ཆུ་ཕོར་གང་སེམས་ཁོང་དུ་མུད་དེ། འཛུམ་མདངས་ཀྱིས་གྱེས་མཇལ་ཞུ། སླད་ནས་མཇལ་ཡོང༌། སྐར་མ་འོད་ཆེན། ཤེས་བྱའི་མཁའ་དབྱིངས་ནས། རང་དབང་གི་བར་སྣང་ནས། སླད་ཀྱང་མཇལ་ཡོང༌། སྐར་མ་འོད་ཆེན། བདེ་མོ་གྱིས། ༢༠༠༡ ཟླ་་ ༧ ཚེས་ ༥ འབྲས་སྤུངས་ནས་བོད་ཀྱི་རྩོམ་པ་པོའི་མཐུན་ཚོགས་ཀྱི་དྲུང་ཆེ་བེ་རི་འཇིགས་མེད་ཀྱིས་གུས་འདུད་བཅས་ཕུལ། དུར་ས། ཚ་གསུར་གྱི་དུ་ཞགས་འཁྲིགས། འཇགས་རྩྭ་ཡིས་གཤིན་ཐང་ཁེངས། རྣམ་ཤེས་ཀྱི་བུ་ཡུག་འཚུབས། གནས་དེ་ན་ཡབ་མེས་ཚོའི་རྐང་རྗེས་གསལ། བང་སོ་ཡི་རྟེན་མཁར་བརྩེགས། རྡོ་རིང་གི་ཀ་བ་བསླངས། དུར་རྫས་ཀྱི་གཏེར་ཁ་བརྡོལ། གནས་དེ་ན་ཡབ་མེས་ཚོའི་རྣམ་ཤེས་འཚང༌། ཡིག་དྲུག་གི་རྡོ་འབུར་སྤུངས། དར་ལྕོག་གི་ཀྱུར་གླུ་ལེན། རུས་གོང་གི་བསེ་མཁར་བརྩིགས། གནས་དེ་ན་ཡབ་མེས་ཚོའི་ཁ་ཆེམས་མཆིས། ཚ་བོ་ཚོ། ཡབ་མེས་ཚོའི་རྐང་རྗེས་འཚོལ་ན། ཡབ་མེས་ཚོའི་རྣམ་ཤེས་མཇལ་ན། ཡབ་མེས་ཚོའི་ཁ་ཆེམས་ཉན་ན། ཡབ་མེས་ཚོའི་དུར་ས་བསྔོག་དགོས། སྲིད་པའི་ཁ་བྱང་གི་དུར་ས། དེབ་ཐེར་ལོ་རྒྱུས་ཀྱི་དུར་སྒོ། མི་རབས་འདི་དང་མི་རབས་ཕྱི་མ་ཚོས། སླར་ཡང་འབྱེད་དགོས། ཤི་ཟིན་པའི་རྣམ་ཤེས་ཚོ། ང་ཚོས་རེ་རེ་བཞིན་བསླངས་ནས། ཡུམ་བུ་བླ་སྒང་དང་པོ་ཏཱ་ལར་གདན་འདྲེན་ཞུས་ན། ད་བཟོད། ང་ཚོའི་དུར་ས་ནས་རྒྱལ་ཁ་ཐོབ་པ་ཡིན། ༢༠༠༢། ༤། ༡༦ ཉིན་སློབ་གྲྭའི་རྒྱུགས་སྤྲོད་སྐབས། བྲིས། རྟ་རྒོད། D.K ལ་བསྐུར་བ། རྨིག་པས་སྤང་རྒོད་གཏུབས། འཚེར་སྐད་ཀྱིས་ལྷིང་འཇགས་དཀྲོགས། གོམ་སྟབས་ཀྱིས་གླིང་ཆེན་བགོམ། སྒ་སྲབ་མེད་པའི་རྟ་རྒོད་ཡ། ལས་དབང་གིས་རྒྱབ་ནས་དེད། སྟེས་དབང་གིས་མདུན་ནས་བསུས། འཚོ་འདོད་མེད་པའི་ཨ་ཕོ། ཅང་ཤེས་རྟ་ཡི་བདག་པོར་གྱུར། སྒ་སྲབ་ཀྱིས་རྒྱན་སྤྲས་མེད་པར། རི་ཐང་ཀླུང་གསུམ་ལས་བརྒལ་ནས། རྨི་ལམ་གཏོང་ཐེངས་གཅིག་ལ། ལྷ་ཡུལ་གྱི་ཞིང་ཁམས་བསྐྱལ། ལྷ་ཡུལ་གྱི་མེ་ཏོག་རྐང་རེ་རེ་བཞིན། མི་ཡུལ་གྱི་འཇའ་འོད་ལ་ཐིམ་དུས། ད་བཟོད་རྨི་ལམ་ལས་འཕོས་ནས། ཕྱིར་ཕྲ་ཡི་བྲོ་བ་མྱོང༌། རི་སྐྱེས་རྟ་རྒོད་ཡ། ངས་ཁྱོད་ལ་སྲབ་མཐུར་མི་བསྐོན་ལ། ངས་ཁྱོད་ལ་སྒ་ཆས་མི་སྤྲས། རི་སྐྱེས་རྟ་རྒོད་སྒོ་ཟོག་མི་ཡོང་བ། ། ངས་སྔ་ས་ནས་ཤེས་ཀྱི་ཡོད། ༢༠༠༢། ༤། ༡༦ ཉིན་སློབ་གྲྭར་བྲིས། ༢༠༠༥ལོར་༼གཉན་ཆེན་ཐང་ལྷ་༽གསར་ཤོག་ཐོག་བཀོད། གསོན་ཤུགས་མེད་པའི་སྙིང༌། ཉི་འོད་ལ་དུང་ནས་མཁའ་དབྱིངས་ལ་རྒྱང་བལྟས་བྱས། ཉི་འོད་་༌། སྤྲིན་གསེབ་ནས་ཤར་ཞིང་སྤྲིན་གསེབ་ནས་ཡིབ། སྙིང་ཁོང་གི་ཚ་རླབས་དང་རེ་སྒུག་གི་མེ་ལྕེ་འདྲེས། རང་བྱུང་གི་འཕོ་འགྱུར་འདི་སྐྱེ་དངོས་མིན་པའི་བུད་ཤིང་ཞིགསྙིང་ཁམས་ཀྱི་གསོན་ཤུགས་ཡོད་ཚད་མེ་ལ་ཐིམ། ཟླ་འོད་ལ་དུང་ནས་མཚན་མོ་ལ་རེ་སྒུག་བྱས། ཟླ་འོད་་༌། ཡར་ངོའི་འཕེལ་ཁ་དང་མར་ངོའི་གྲིབ་ཁའི་བར་ནས་ནུབ་ཕྱོགས་སུ་ལྷུང༌། སྙིང་ཁོང་གི་གྲང་རླབས་དང་འཆར་ཡན་གྱི་ཆུ་འཁྱག་འདྲེས། རང་བྱུང་གི་ཆོ་འཕྲུལ་འདི་འབྱུང་བ་མིན་པའི་འཁྱག་རོམ་ཞིགསྙིང་ཁམས་ཀྱི་གསོན་ཤུགས་ཡོད་ཚད་ཆུ་ལ་ཐིམ། ཁྱོད་རང་ལ་དུང་ནས་ཁྲོམ་གསེབ་ལ་རྒྱང་བལྟས་བྱས། ཁྱོད་རང་་་༌། མི་ཚོགས་གསེབ་ནས་ཡིབས་ཏེ་མི་ཚོགས་གསེབ་ཏུ་བརླགས། སྙིང་ཁོང་གི་བརྩེ་མདངས་དང་རེ་ཞགས་ཀྱི་སྟོང་མདང་འདྲེས། སེམས་ངོགས་ནས་འཕྱུར་བའི་འཚུབ་མ་འདི་རང་བྱུང་མིན་པའི་རླུང་ཡན་ཞིགསྙིང་ཁམས་ཀྱི་གསོན་ཤུགས་ཡོད་ཚད་རླུང་ལ་ཐིམ། སྨྱོན་པའི་བརྡོལ་གཏམ། ༡སྤྱང་དྲགས་ནས་ཆིངས་ཡིག་བཞགའཇོན་དྲགས་ནས་རྒྱལ་ཁབ་བཙོངས། སྐྱིད་དྲགས་ནས་མི་ཡུལ་འཁྱམས། ༢ཁ་གདངས་ན་སྤྱི་དོན་བཤད། ལག་རྐྱོང་ན་སྤྱི་རྫས་བརྐུ། ༣ཕ་ཧོང་ཀོང་བཞུགས། བུ་ཐེ་ཝན་ཕེབས། ༤འགྲོ་བསམ་ན་ཨ་རིའི་ཡུལ་ལ་སོང༌། ཟ་བསམ་ན་ཐེ་ཝན་ལྐོག་རྔན་ཟོ། རྒྱོ་བསམ་ན་གཞང་ཁང་ནང་ལ་རྒྱུགས། ༥དཔོན་པོ་འདོད་ན་རྐུབ་ཀྱགས་ཉོས། བླླ་མ་འདོད་ན་སྦུག་དམ་ཉོས། ཕྱི་རྒྱལ་འདོ་དྲ་ན་ཝི་ས་ཉོས། མཐོ་སློབ་འདོད་ན་ཡིག་ཚད་ཉོས། ༦དཔོན་ས་ཐོབ་ན་ལྟག་སྒོ་ཕྱེ་ཆོགབླ་ས་ཐོབ་ན་ཆོས་ཚོགས་འཛུགས་ཆོགཕྱི་རྒྱལ་སླེབས་ན་ཌོ་ལར་གསག་ཆོགམཐོ་སློབ་འཐོན་ན་ལས་ཀ་འཚོལ་ཆོག ༧བཙོན་ཁང་ལ་དགའ་ན་རང་བཙན་སྐད་འབོད་རྒྱོབ། ཌོ་ལར་ལ་དགའ་ན་ཨ་རིའི་གསང་སྤྱོད་ཁྲུས། དཔོན་པོར་འདོད་ན་ནང་ཁུལ་དཀྲུགས་ཤིང་གྱིས། གྲུབ་ཐོབ་འདོད་ན་དབྱིན་མོ་གསང་ཡུམ་ལོངས། ༨ཆོལ་གསུམ་བོད་རིགས་མཐུན་ལམ་བཟང༌། ཆོས་ལུགས་གྲུབ་མཐའི་ཕྱོགས་རིས་མེད། བཀའ་ཤག་སྤྱི་འཐུས་འཇོན་ཐང་ཆེ། མི་ལོ་བཞི་བཅུ་མི་ཡུལ་བསྡད། ༢༠༠༢། ༤། ༡༨ ཉིན་སློབ་གྲྭར་བྲིས། ******************************ཆང་དང་ལས་དབང༌། ཆང་ཁང་དུ་འགྲིམས་འདོད་མེད་ཀྱང༌། ཆང་མའི་ཟུར་མིག་དེ་བཙན་དྲགས་སོང༌། ཆང་གིས་བཟི་འདོད་མེད་ཀྱང༌། ཆང་ཕབ་ཀྱི་ནུས་ཤུགས་དེ་ཆེ་དྲགས་སོང༌། སླུ་བྲིད་ལ་དགའ་མཁན་སུ་ཡང་མེད་ཀྱང༌། སླུ་བྲིད་དང་མི་འགྲོགས་མཁན་སུ་ཡང་མེད། ང་ལྐུགས་དྲགས་པ་དེ་སླུ་བྲིད་ཡིན་ལ། ཁྱོད་སྤྱང་དྲགས་པ་དེའང་སླུ་བྲིད་ཡིན། ཁ་བ་དང་ཚ་བ་ལ་ཁྱད་པར་ཡོད་ན། རང་ཡུལ་དང་མི་ཡུལ་ལ་ཁྱད་པར་ལོས་ཡོད། ང་ཚོའི་བེམ་གཟུགས་འདི་སླུ་བྲིད་འོག་ཡོད་ཀྱང༌། ཁ་བ་དང་ཚ་བའི་རེག་བྱ་ཤེས་དགོས། ཀྱེ་གྲོགས་པོ་ལགས། ཁྱོད་ཀྱིས་ལས་དབང་དང་སླུ་བྲིད་ཀྱི་སྡོམ་ཚིག་ཨེ་ཤེས། རང་ཡུལ་དང་མི་ཡུལ་གྱི་མཚན་ཉིད་ཨེ་མཁྱེན། སྤྱང་དྲགས་ནས་རྒྱ་དང་ཆིངས་ཡིག་བཞག ། ལྐུགས་དྲགས་ནས་མི་ཚེ་མི་ཡུལ་སྐྱེལ། ཀྱེ་གྲོགས་པོ་ལགས། ད་དུང་འཐུངས་ཤིགར་བཟི་བའི་མིག་ལམ་ན་མཛེས་མའི་ཞིང་ཁམས་ཡོད། ར་བཟི་བའི་སེམས་ཁམས་ན་དག་ཞིང་གི་འཇིག་རྟེན་ཡོད། ར་བཟི་བ་འདི་ཁྱོད་དང་ང་ཡི་ལས་དབང་ཡིན། ར་བཟི་བ་ནི་མི་ཡུལ་གྱི་འཇིག་རྟེན་ཉུལ་བའི་རམ་འདེགས་ཀྱང་ཡིན། ལྡི་ལི་པོ་ཏཱ་ལའི་མགྲོན་ཁང་དུ། སྤྱི་ལོ་༢༠༠༡ ཟླ་༥ ཚེས་༢༦ ལ་བྲིས། ང་བཟི་མེད། འཇིག་རྟེན་གྱི་གྲུ་ག་ཡོངས་རྫོགས་ཆང་གིས་གང་འདུག ངའི་རྐང་འོག་གི་ལམ་སྣེ་དེ་ཡང་ཆང་ཁང་ལ་ཟུག་འདུག མ་གཞི་ང་རང་ཆང་གི་ཞིང་ཁམས་ལ་སླེབས་པ་འདྲ། ཆང་རྒྱག་རྒད་པོ་ཚོས་ང་ལ་མིག་བརྡ་འཕེན། ཁོང་ཚོས་ཆང་རག་ནི་སྐྱེས་པ་ཕོ་ཡི་ཚེ་སྲོག་ཡིན་ཟེར། ཆང་མ་ཚོས་ང་ལ་ཟུར་མིག་བལྟས། ཁོ་མོ་ཚོས། ཆང་རག་ནི་མཛེས་མ་འགུགས་པའི་ལྕགས་ཀྱུ་ཡིན་ཟེར། ཚེ་སྲོག་དང་ལྕགས་ཀྱུ་ལ་རེག་མ་མྱོང་བའི་ང༌། ང་ཡང་སྙིང་འཇིག་རྟེན་འདིར་འཚོ་དགོས་དོན་གང་ཡིན་ནམ། ཚེ་སྲོག་ལ་རིན་ཐང་མེད་ན། འཇིག་རྟེན་འདིར་འཚོ་དགོས་དོན་གང༌། མཛེས་མ་ལ་རིན་ཐང་མེད་ན། ལྕགས་ཀྱུ་ལ་ཞེན་ཆགས་དགོས་དོན་གང༌། ཆང་རྒྱགས་ཚོས་ང་ལ་ཁྲེལ་དགོད་བྱས་བྱུང༌། ཆང་མ་ཚོས། ང་ལ་སྐྱེས་པ་ཕོ་ཡི་རིན་ཐང་མི་འདུག་ཟེར། གང་ལྟར། རིན་ཐང་མེད་པ་དེ་ངའི་རིན་ཐང་ཡིན། ཆང་མ་ཚོ། ང་ད་དུང་བཟི་མེད། ང་ད་དུང་ཆང་གིས་བཟི་མེད། ༢༠༠༡། ༥། ༢༦ པོ་ཏཱ་ལའི་མགྲོན་ཁང་དུ་བྲིས། བརྩེ་དུང་གི་ཕམ་ཉེས། བརྩེ་དུང་གི་ཨ་ལོང་ལས་ཤོར་བའི་སེམས་འཕྲིན་དམར་པོ་བཀླགས་རྗེས། རང་ཡུལ་གྱི་གངས་འདབས་སྤྱང་ཚོགས་ཀྱིས་གང༌། མི་ཡུལ་གྱི་ནགས་ཀླུང་སྨུག་སྤྲིན་གྱིས་བསྟིབས། བརྩེ་དུང་གི་ལྗང་མྱུག་ཐན་པས་བཅོམ། ལས་དབང་གི་འཇའ་ཚོན་རླུང་འཚུབ་ཀྱིས་གཏོར། ཀྱེ་་བརྩེ་དུང་ལ་ཕམ་ཉེས་ཐེབས་པའི་ཕོ་གཞོན། ལྷད་མེད་པའི་བརྩེ་དུང་དེ། ཁྱོད་ཀྱི་སླུ་བྲིད་ཡིན་ལ། སླུ་བྲིད་ཀྱི་འཆིང་ཐག་དེ། ཁྱོད་ཀྱི་ཕམ་ཁ་ཡིན། ཕམ་ཁའི་འཕྲིན་ཡིག་དེ་ཚོ་རྒྱལ་ཁའི་དར་ཆ་ཡིན་ལ། རྒྱལ་ཁའི་དར་ཆ་དེ། ལྷད་མེད་པའི་བརྩེ་དུང་གི་དཔང་རྟགས་ཡིན། མོ་རེ། བརྩེ་དུང་ལ་མཆིལ་ཞགས་འཕེན་པའི་སྐྲ་རིང་མ། ཁྱོད་ཀྱི་དབུ་སྐྲ་དང་བླློ་སྣ་དོ་མཉམ་མམ། མ་གཞི་ཁྱོད་རང་ལའང་ཁག་མི་འདུགའོན་ཀྱང་ཁྱོད་རང་སྟེ་ ང་ཅ་ ལགས། ཁྱོད་རང་སེམས་གཏམ་གྱི་གདུང་དབྱངས་མི་ཐོས་པའི་འོན་པ་ཞིག གདུང་དབྱངས་ཀྱི་གླེགས་བམ་མི་མཐོང་བའི་ལོང་བ་ཞིག བདེ་སྡུག་གི་ཚོར་སྣང་མེད་པའི་གཟུགས་རིས་ཤིག སྐྲ་རིང་མ། ཡང་སྙིང་ཁྱོད་གང་ཞིག་ཡིན་ནམ། འདི་ནི་ཛམ་ལྷའི་བཀའ་ཆད་དང་དབྱངས་ཅན་མའི་སླུ་བྲིད་འོགསྙན་ངག་གི་གྲོག་རོང་ཉུལ་བའི་སྤྲང་པོ་ཁྱུ་གཅིག་གི་ལྟད་མོའི་དོ་ར་ཡིན་ལ། ལྟད་མོ་དེར། ངས་ཀྱང་ཆོས་གོས་ཕག་ནས་ལྟ་ངེས་ཡིན། ཀྱེ་སེམས་མ་ཕམ། བརྩེ་དུང་ལ་ཕམ་ཉེས་ཐེབས་པའི་ཕོ་གཞོན་ཅ་་ཁ་ལགས། ལྡི་ལི་ནས་༢༠༠༡། ༥། ༢༩ ཉིན་བྲིས། ཤར་མཐའི་རྡོ་རིང༌། གུང་ཐང་སྐུ་ཕྲེང་དྲུག་པ་བསྟན་པའི་དབང་ཕྱུག་ལ་ཕུལ་བའི་རྗེས་དྲན༡ལོ་དེར་ཆེས་ཐོག་མའི་མིག་འོད་དང་ངུ་སྒྲས་སྟོང་སངས་ཀྱི་ནམ་མཁའ་ཚལ་བར་གཤགས་ཏེ་ཁྱོད་ཀྱི་རྣམ་ཤེས་སེར་པོས་གཟུགས་མེད་ཀྱི་ཐེམ་པ་བརྒལ་ནས་མི་ཡུལ་གྱི་ཞིང་ཁམས་ཉུལ། ༢གསེར་མདོག་གི་ཞིང་ཁམས་དེའི་སེང་ཁྲི་ལ་ཞབས་ཟུང་གི་རི་མོ་བཀོད་ཅིང་གསེར་མདོག་གི་པཎ་ཞྭའི་གཟི་མདངས་ཉི་འོད་དང་འདྲེས་དུས། ཁྱོད་ཀྱིས་མ་ཎི་ཡིག་དྲུག་དང་ཁ་བ་འདྲེས་པའི་འཇིག་རྟེན་དེར་དྲོད་ཁོལ་གྱི་འོད་སྣང་ལྷམ་མེར་སྤར། ༣སྤྲིན་ནག་དང་སྨུག་ཀློང་གིས་ཤར་མཐའ་སྒྲིབ་ཅིང་རི་སྤྱང་གི་ངུ་སྒྲས་སྟོང་སངས་ཀྱི་ནམ་མཁའ་དབྲལ་དུས། ཁྱོད་ཉིད་བྱང་ཐང་གི་འབྲོང་རྒོད་ཅིག་དང་འདྲ་བར་གངས་རི་དང་རྫ་འཕྲང་ལ་རྨིས་རྗེས་བཀོད་ནས་རྭ་དབར་གྱིས་ཉི་ཟླ་དགུང་ལ་འདེགས། ༤མེ་སྒྱོགས་ཀྱི་ལྡིར་སྒྲ་དང་གངས་ལྷའི་ངུ་སྒྲའི་ཁྲོད་ཡར་ཀླུང་གཙང་པོས་མཚལ་གྱི་ཁ་དོག་འཛིན་ཅིང༌། དགའ་ལྡན་ཕོ་བྲང་དང་པོ་ཏ་ལར་ཁྲག་དམར་གྱིས་འཚོས་པའི་རས་ཡུག་གི་ཡོལ་བ་འཐེན་དུས། ཁྱོད་ཀྱིས་རྐང་ལག་ལ་ལྕགས་སྒྲོགས་གོན་ནས་ཉི་འོད་དང་དྲོད་ཁོལ་མེད་པའི་འཇིག་རྟེན་ཉུལ། ༥མུན་པ་དང་བཀྲེས་ལྟོགས་སྔས་སུ་བྱས་ཏེ་ལོ་ཟླའི་ཕྲེང་བ་བགྲང་སའི་མུན་དོང་གི་དམྱལ་ཁམས་དེ་ནས། ཁྱོད་ཀྱིས་གངས་རི་དང་ཉི་འོད་ལ་དུང་པའི་སྨྲེང་སེམས་ལྕི་བོས་ཚེ་སྲོག་གི་རིན་ཐང་ཡོངས་རྫོགས་སོར་རྩེར་བླངས། ༦གསར་བརྗེ་ངོ་ལོག་དང་ལྷ་འདྲེ་གདོན་བགེགས་ཀྱི་ཤོག་ཞྭ་རིང་པོའི་འོག་བླ་དྲག་དང་མི་དྲག་གི་ཉེས་མིང་བགྲངས་ནས་རྟ་ལྕག་དང་འཐབ་རྩོད་ཀྱི་རླུང་དམར་ཁྲོད། ཁྱོད་ཉིད་བྱམས་རྩེ་དང་བཟོད་སྒོམ་བརྟན་པོས་གཡོ་འགུལ་ཅུང་ཟད་ཀྱང་མི་ནུས་པའི་ཁྲོ་ལྕགས་ཀྱི་རི་བོ་ཟླུམ་པོ་ཞིག༧ཞི་བདེའི་དེད་དཔོན་གྱི་ཉི་འོད་མཚོ་བཞི་གླིང་ལྔ་ཡོངས་སུ་ཁྱབ་དུས། ཁྱོད་ཀྱིས་འོད་དཔག་མེད་དང་ལག་གདངས་སྦྲེལ་ཏེ་ཤི་གསོན་བྱེ་མའི་ལ་ཁར་ཞབས་ཀྱིས་བཅགས་ནས་གངས་ལྷ་སྒེག་མོའི་ཚེ་སྲོག་འཚོལ། ༨རི་སྤྱང་དམར་པོས་ར་གན་ལ་གསེར་མིང་འདོགས་རྒྱུའི་བཙན་བཀའ་ཕབ་དུས། ཁྱོད་ཀྱིས་སྨིག་སྒྱུ་དང་འཇའ་ཚོན་ཀྱི་དར་ཡུག་ཚལ་བུར་དབྲལ་ཏེ་གངས་ཅན་མགོན་པོའི་སྤྱན་སྟོང་གི་གཟིགས་པ་ལ་ཐལ་མོ་སྦྱར་ཞིང་མཚལ་གྱི་མཚན་བྱང་དམར་པོར་དཔྲལ་གཉེར་དང་མིག་ཆུས་བདེན་ཁ་སྦྱིན། ༩མེས་པོའི་རྐང་རྗེས་དང་གངས་རིའི་ཚེ་སྲོག་ལ་དུང་བའི་ཁྱོད་ཀྱིས་སྐུ་ཚེ་ལ་བཞི་ཤད་འཐེན་ནས་མི་ཡུལ་འདིར་གྱེས་མཇལ་ཞུས་དུས། ལ་རྒྱའི་དྲོད་ཁོལ་སྙིང་ལ་སིམ་པའི་སྤྲེལ་ཚ་འབུམ་ཕྲག་མང་པོས་ཁྱོད་ལ་སྙིང་ཁྲག་དང་མིག་ཆུའི་ཞལ་འདེབས་ཕུལ། ༡༠ཀྱེ། ཤར་མཐའ་ནས་འཚར་ཞིང་ཤར་མཐའ་ནས་བཞུད་པའི་གངས་རིའི་སྒྲོན་མེ། ཁྱོད་ནི་ང་ཚོའི་སྙིང་ཁོང་གི་སྒྲོན་མེ་ཡིན་ལ། ཁྱོད་ནི་ང་ཚོའི་བདེན་དཔང་གི་རྡོ་རིང་ཞིག་ཀྱང་ཡིན་པས། ཁྱོད་ཉིད་དག་ཞིང་དུ་གཤེགས་ཀྱང༌། ཁྱོད་ཀྱིས་བསླངས་པའི་རྡོ་རིང་ས་ཡ་དྲུག་གི་སེམས་ཁོང་ནས་དུས་ནམ་ཡང་འགྱེལ་མི་སྲིད། ཀྱེ། ཤར་མཐའ་ནས་ཚར་ཞིང་ཤར་མཐའ་ནས་བཞུད་པའི་གངས་རིའི་སྒྲོན་མེ་ལགས། གུང་ཐང་རྗེས་དྲན་༼བྱང་ཆུབ་མཆོད་པའི་མེ་ཏོག་༽ ཐོག་བཀོད། ལཱ་སྒྲོན། རིག་པའི་གྲོགས་མོ་ T.K ལ་ཕུལ་བའི་འཚམ་འཕྲིན། ༡ མུན་ནག་གི་ལག་གདང་སྦྲེལ་བའི་རས་ཡོལ་འོག སྨུག་མདོག་གི་ས་གཞི་བརླན་པའི་རི་གྲོང་དེར། ལས་དབང་དང་ལྕགས་སྒྲོག་གི་ནམ་ཟླའི་དབར། ཉི་འོད་ལ་དུངས་ཤིང་ཟླ་འོད་ལ་རེ་བའི་མཚན་ལྗོངས་ཉུལ། ༢ སྦྲ་གུར་གྱི་ཁ་ཚུབ་དང་བུ་ཡུག་གི་གདོང་ཁའི་ཁྲོད། ལོ་ཟླའི་སྟེགས་གཉེར་གྱི་སྲུབ་ཀ་ནས། ཁྱོད་ཀྱི་ལྟེ་མཚལ་འཕོས་པའི་ཐོག་མའི་ངུ་དབྱངས་ཀྱིས་གངས་འདབས་ཀྱི་ལྷིངས་འཇགས་དཀྲོགས། ༣ལི་ཁྲིའི་ཚོན་མདངས་ཀྱིས་འཁྱུད་པའི་ཟླ་བ་ཟླུམ་པོ། མཚོ་བཞི་གླིང་ལྔའི་ནམ་མཁའ་ནས་འོད་ཐིག་གི་ག་བུར་གངས་སུལ་དུ་ལྷུང་དུས། ཁྱོད་རང་མི་ཡུལ་གྱི་འཇིག་རྟེན་འདིར་འབུས་མ་ཐག་པའི་སྐལ་བཟང་མེ་ཏོག་ཆུང་ཆུང་ཞིག༤ ལྕགས་ཐག་གི་ལྷུ་ལག་སྒྲིག་པའི་མུན་དོང་གི་རྒྱ་སྟག་སེར་པོ། ནམ་ཡང་མི་ཞུམ་པའི་འཛུམ་དྲུག་གི་འཁྱུག་རྩལ་མྱུར་མོས། གངས་ལྷའི་རྣམ་ཤེས་བར་དོའི་འཕྲང་ལམ་ནས་བསུ་དུས། ཁྱོད་རང་འདབ་མའི་འཕེལ་ཁ་གྲོལ་མ་ཐག་པའི་གངས་ལྷ་མེ་ཏོག་དཀར་པོ་ཞིག༥ རི་གྲོང་དང་སྦྲ་ཁྱིམ་བར་ནས་མཆོད་ཀོང་གི་འོད་ཐིག མིག་ཆུ་དང་འཛུམ་ཀོང་འདྲེས་པའི་སེམས་ཁོང་དུ་ལྷུང༌། ཡབ་མེས་ཀྱི་དུར་ས་ནས་འབུས་པའི་དབྱངས་གསལ་སོ་བཞིའི་འགྱུར་ཁུག་སྦྲང་གཤོག་གི་གླུ་སྒྲ་དང་འདྲེས་དུས། ཁྱོད་རང་སྦྲང་རྩིའི་ཟེ་བ་རྒོད་ལ་ཉེ་བའི་པདྨའི་མེ་ཏོག་གསར་པ་ཞིག༦ སློབ་གྲྭའི་རྒྱ་སྒོ་ལ་བོད་ཡིག་གི་སྒོ་བྱང་བཀོད། གངས་རིའི་ཕ་ནོར་དང་རྒྱ་མཚོའི་ཟབ་མཚམས་འདྲེས། མེས་པོའི་གཅེས་སྲོག་དང་ནམ་མཁའི་རྒྱ་ཁྱོན་མཉམ་དུས། ཁྱོད་རང་ཟེའུ་འབྲུའི་ཕོན་པོ་སྨིན་མགོ་ཚུགས་པའི་གངས་འདབས་ཀྱི་མེ་ཏོག་དཀར་པོ་ཞིག༧ ཀྱེ། མུན་ཁྲོད་ཀྱི་ལཱ་སྒྲོན། གངས་འདབས་ཀྱི་མེ་ཏོག ཁྱོད་ཀྱི་མིག་འོད་དང་འཛུམ་ཀོང༌། ཁྱོད་ཀྱི་དགོད་སྒྲ་དང་མིག་ཆུ། ཁྱོད་ཀྱི་མདུན་ལམ་དང་ཕུགས་བསམ། ཁྱོད་ཀྱི་བསམ་བློ་དང་སྨྱུག་རྩེ། ད་དུང༌། ད་དུང་ཡང་་་་་ད་དུང༌། སེམས་ཁོང་གི་ཚོར་རླབས་དང་སྙིང་ཁོང་གི་འཕར་སྒྲ། མདོར་ན་ཚོར་འདུའི་རླབས་རིས་འཁྱོག་པོས་སེམས་ངོགས་ཀྱི་འཇིག་རྟེན་གཡོས། ༨ཀྱཻ༌། གངས་ལྷ་མེ་ཏོག་ཡ། ཁྱོད་་་ ་་༌། ཁྱོད་་་ད་དུང༌། ད་དུང་ཡང་་་ ་་་ད་དུང༌། རེ་སྙེགས་ཀྱི་རྒྱང་ཤེལ་ནང་ནས་མདུན་ལྗོངས་ཀྱི་ཁོར་ཡུག་ཉུལ། ལས་དབང་གི་གྲུ་ཁ་གཏོར་ནས་བག་ཆགས་ཀྱི་སྨིག་རྒྱུ་བཅད། ཕུགས་བསམ་གྱི་ཀོ་གྲུ་བཏང་ནས་གཞན་དབང་གི་གཙང་པོ་བརྒལ། མུན་ནག་གི་ལྕགས་སྒྲོག་གཏོར་ནས་འོད་ཐིག་གི་འཛུམ་མདངས་གོན། འཁྲུལ་སྣང་གི་རྨི་ལམ་དཀྲོགས་ནས་བདེན་དོན་གྱི་ཞིང་ཁམས་འཚོལ། འཇའ་ཚོན་གྱི་གུར་ཁྱིམ་དབྲལ་ནས་གསེར་མདོག་གི་སྟོན་ལྗོངས་ཉུལ། མདུན་ལྗོངས་ཀྱི་བཀག་རྡོ་གཏོར་ནས་ཡབ་མེས་ཀྱི་རྐང་རྗེས་འཚོལ། གངས་སུལ་གྱི་ཁྲག་རྗེས་ལ་བདེན་ཁའི་མིག་ཆུ་སྦྱིན། མེས་པོ་ཚོའི་བརྩེ་མདངས་ལ་འཛུམ་ཀོང་གི་མཚར་ཁ་རྒོད། འདི་ཀོ་སྙན་ངག་པའི་དམ་ཚིག་ཡིན་ལ། རྩོམ་པ་པོའི་སྲོག་རྩ་ཡང་ཡིན། ལ་རྒྱ་ཅན་ལ་དམ་ཚིག་དགོས། མཛངས་མའི་ལུས་ལ་སྲོག་རྩ་དགོས། ཀྱེ་གསོན་བྱུང་ངམ། ལྷད་མེད་པའི་རེ་གདུང་གི་རྒྱང་འབོད་འདི། ཐང་གོས་དང་ཆོས་གོས་དབར་གྱི་སྲུབ་ཀ་ནས་འཕུར་བའི་སེམས་མདངས་ཀྱི་མཇལ་དར་དཀར་པོ་འདི། གནམ་རྒན་མོའི་མཐོང་རེག་བཀག་མཚམས་ནས་ཁྱོད་ཀྱི་མགུལ་དུ་འཐེན། ༩ཀྱེ༌། མུན་ཁྲོད་ཀྱི་ལཱ་སྒྲོན། གངས་འདབས་ཀྱི་མེ་ཏོག རྗེས་ནས་སླར་ཡང་མཇལ་ཡོང༌། རྩོམ་རིག་གི་གྲུ་ཁ་ནས་མཇལ་ཡོང༌། ལྟ་གྲུབ་ཀྱི་གྲུ་ཟུར་ནས་མཇལ་ཡོང༌། ལ་རྒྱའི་ལམ་ཆེན་ཐོག་ནས་མཇལ་ཡོང༌། གཞིས་བྱེས་ལག་གདང་སྦྲེལ་བའི་ཉིན་མོ་དེར་མཇལ་ཡོང༌། མིག་ཆུ་དང་དགོད་སྒྲ་འདྲེས་པའི་ཉིན་མོ་དེར་མཇལ་ཡོང༌། བཀྲིས་བདེ་ལེགས། ༢༠༠༥། ༨། ༡༠ ཉིན་སླེ་ལུང་བླ་བྲང་དུ་བྲིས།
Intel ཀུང་ཟི་ནི་འཛམ་གླིང་ཐོག་ཆེས་སྐད་གྲགས་མཐོ་བའི་བཟོ་གྲྭ་ཞིག་ཡིན་ཏེ 1968 ལོར་དབུ་བརྙེས། དོན་དུ་བཟོ་གྲྭ་འདིས་བཟོས་པའི་གློག་རྫས་ལ་ཚན་རིག་རང་བཞིན་གྱི་ཁྱད་ཆོས་ལྡན་པས་ཚོང་རྭ་སོ་སོས་དགའ་བསུ་ཆེན་པོ་བྱེད་ཀྱིན་ཡོད། 1971ལོར་འཛམ་གླིང་སྟེང་ཆེས་ཕྲ་བའིCPUགསར་གཏོད་བྱས་པ་དེས་ཀུང་ཟིའི་འབྱུང་འགྱུར་ལ་སྔ་ན་མེད་པའི་རྨང་གཞི་ཞིག་བསྐྲུན། དེར་བརྟེན1997ལོར། Intel ཀུང་ཟིས་སླར་ཡངPentium MMX CPU གསར་གཏོད་བྱས་པས་དེའི་བཟོ་རྩལ་ནི་སྔར་ལས་ཁྱད་དུ་འཕགས་ལ། བྱེད་ནུས་སོགས་ལྡབ་འགྱུར་གྱིས་འཕེལ་རྒྱས་བྱུང་བས་ཀུན་གྱིས་གདེང་འཇོག་ཚད་མེད་བྱོས། དེ་བཞིན་ཕུལ་དུ་བྱུང་བའི་གྲུབ་འབྲས་ཁྲོད།Intel ཀུང་ཟིས་སྔ་གཞུག་ཏུ Pentium 2 དང Pentium3 Pentium4 Pentium D སོགས་མང་པོ་བཏོན་ལ། མིག་སྔར་ཆེས་བཟང་པའི CPU ནི་སྲོག་གཉིས་རང་བཞིན་གྱི Core 2 སྐོར་ཡིན།
སྨུག་པའི་ཡོལ་བ་དལ་གྱིས་དལ་གྱིས་ཕྱེས།། སྤྲིན་པའི་་འོག་ནས་ཉི་འོད་ཅུང་ཟད་འཚེར།། གུང་ཚིགས་ལངས་ཟོས་བྱས་རྗེས་ཟ་ཁང་ནས།། པ་རེ་སི་ཡི་གྲོང་ཁྱེར་སླར་ཡང་གཤགས།།
དེ་ཡང་རབ་བྱུང་བཞི་པའི་ཤིང་འབྲུག་ཕྱི་ལོ་ ༡༢༤༤ ལོར་ས་པཎ་ས་སྐྱ་ནས་ཕེབས་ཐོན་གྱིས་ལྷ་ས་དང༌། བྱང་མི་ཉག་སོགས་བོད་ཀྱི་སྡེ་མང་པོ་བརྒྱུད་དེ་མེ་ལུག་སྤྱི་ལོ་ ༡༢༤༧ ལོར་ལང་ཇུ་ལ་ཞབས་སོར་འཁོད། རང་གི་ཚ་བོ་འཕགས་པ་བློ་གྲོས་རྒྱལ་མཚན་ཕྱག་ཕྱིར་ཁྲིད། སྐབས་དེར་གོ་ཏན་ཁཱང་སོག་ཡུལ་ནས་ཚུར་བྱོན་པའི་ལམ་བར་སྐབས་དང་འཁེལ་ཏེ་དེར་མཇལ་འཕྲད་ཐོག་མར་བྱུང༌། དེ་གར་རྒྱལ་བློན་འབངས་དང་བཅས་པར་སྐྱབས་འགྲོ་དང༌། ལས་འབྲས། དགེ་སྡིག་བླང་དོར། ཐེག་པ་ཆེན་པོའི་སེམས་བསྐྱེད་སོགས་གསུངས་ནས་མི་དགེ་བ་བཅུ་སྤོང་གི་ལམ་དུ་འཇུག་པར་མཛད། ཕྱི་ལོ་ ༡༢༤༧ ནས་ ༡༢༥༡ བར་ས་པཎ་ཀུན་དགའ་རྒྱལ་མཚན་གྱིས་ཆོས་ཀྱི་མཛད་པ་རྒྱ་ཆེར་བསྐྱངས། དགུང་ལོ་ ༧༠ ཐོག་ལང་ཇུ་གྲོང་ཁྱེར་དུ་ངོ་མཚར་བའི་ལྟས་དུ་མ་དང་བཅས་ཞི་བར་གཤེགས། དེ་ནས་རིང་པོར་མ་སོང་བར་རྒྱལ་པོ་གོ་དན་ཁཱང་ཡང་གྲོངས།
བོད་ལྗོངས་ཀྱི་བྱང་ཕྱོགས་སུ་ཡོད་པའི་ནག་ཆུ་ས་ཁུལ་གྱི་སྤྱིའི་རྒྱ་ཁྱོན་ལ་སྤྱི་ལེ་གྲུ་བཞི་མ་ཁྲི42ཡོད་པ་དང་། ས་གནས་སྲིད་གཞུང་གི་སྡོད་གནས་ནག་ཆུ་རྫོང་དུ་ཡོད། མངའ་ཁོངས་སུ་ནག་ཆུ་དང་། ཨ་མདོ། ལྷ་རི། ཉི་མ། སྙན་རོང་། འབྲི་རུ། ཤན་རྩ། སོག་རྫོང་། དཔལ་མགོན། སྦྱ་ཆེན་བཅས་རྫོང་ཁག10དང་། མཚོ་གཉིས་དམིགས་བསལ་སྲིད་འཛིན་ས་ཁུལ་གཅིག ཡུལ་ཚོ་དང་གྲོང་རྡལ114 གྲོང་མི་ཨུ་ཡོན་ལྷན་ཁང14 སྡེ་མི་ཨུ་ཡོན་ལྷན་ཁང 1283བཅས་ཡོད་པ་རེད། སྤྱིའི་མི་གྲངས་ཁྲི39ཡི་ཁྲོད་བོད་རིགས་མི་གྲངས་ཁྲི32.69ཡོད་པ་དང་། དེས་སྤྱིའི་མི་གྲངས་ཀྱི98.86%ཟིན་ཡོད་པ་རེད།
དགའ་སྐྱོ་འདྲེས་མའི་མིག་ཆུ་ཁོག་ཏུ་གཞིབས།། ངུ་དགོད་འདྲེས་མའི་གདོང་རིས་ཁད་ཀྱིས་འགྱུར།། སྐྱིད་སྡུག་འདྲེས་མའི་གཏམ་སྣེ་དལ་གྱིས་བསྡུས།། ཕྱི་མིག་ཅེར་བཞིན་མགྲོན་ཁང་ནང་དུ་ལོག
ཕྱི་ལོ་ 1787 ལོར་གོར་དམག་སྟོང་ཕྲག་མང་པོས་གཉའ་ནང་དང༌། རོང་ཤར། སྐྱིད་གྲོང་བཅས་ལ་གློར་འགེབས་ཀྱིས་བཙན་འཛུལ་བྱས། བོད་གཞུང་གིས་དབུས་ཀོང་དང༌། ཁམས་བཅས་སུ་དམག་བསྐུལ་གྱིས་གོར་དམག་ལ་དཔའ་ངར་ཆེན་པོས་ཕར་རྒོལ་བྱས་པས། གོར་དམག་མདུན་ཕྱོགས་སུ་འགྲོ་ཁྱབ་ཆེན་པོ་མ་ཐུབ་ཀྱང༌། གཙང་སྟོད་ཡུལ་སྡེ་ཁག་ལ་གཏོར་བཅོམ་ཚད་མེད་ཕོག། གནས་ཚུལ་དེ་ལྷ་སྡོད་མན་ཇུའི་ཨམ་བན་གྱིས་རྒྱ་ནག་གོང་མར་ཞུ་བསྐུལ་ཕུལ་བས། ཟི་ཁྲོན་ནས་རྒྱའི་དཔུང་དམག་བོད་དུ་འབྱོར་ནའང༌། རྒྱ་དམག་རྣམས་ཀྱིས་དགྲ་འཐབ་བྱ་རྒྱུ་ཕར་ཞོག བོད་གཞུང་དམངས་གཉིས་ལ་སུན་གཙེར་ཟ་རྔམས་ཀྱིས་བོད་ཀྱི་ཁེ་ཕན་བློས་བཏང་ཐོག་གོར་ཥ་དང་ཞི་ཆིངས་འབའ་ཞིག་ཡོང་ཐབས་བྱས། ས་བྱ་སྤྱི་ལོ་ 1789 ལོར་བོད་ཕྱོགས་ནས་བཀའ་བློན་རྡོ་རིང་བསྟན་འཛིན་དཔལ་འབྱོར་གྱིས་གཙོས་པས་གོར་ཥའི་སྐུ་ཚབ་དང་ཆིངས་མོལ་བྱས་འབྲས་སུ། བོད་གཞུང་གིས་གོར་ཥའི་ཊམ་གསར་འགྲོ་རྒྱུགས་ཡོང་སླད་འཛའ་ཐང་ཁྱད་པར་བཟོ་རྒྱུ་དང༌། ས་ཤོར་རྫོང་གཞིས་ཁག་གི་བླུ་ཡོན་དངུལ་འབོར་གང་ཙམ་སྤྲོད་རྒྱུ་སོགས་ཀྱི་ཆིངས་དོན་བསྒྲིགས་ནའང༌། དོན་དངོས་ཐོག་ཆིངས་དོན་དེ་དག་ལ་བོད་ཕྱོགས་ནས་བརྩི་བཀུར་མ་བྱས་པར་བརྟེན། ཕྱི་ལོ་ 1791 ལོར་གོར་དམག་ཕོན་ཆེ་གཙང་བར་དུ་སླེབས་ཏེ། གཞིས་རྩེ་བཀྲ་ཤིས་ལྷུན་པོ་སོགས་སུ་བཅོམ་འཕྲོག་ཚོད་མེད་བྱས།
མཚོ་ཐོག་གཡུལ་འཐབ་ཆེན་པོ་རྒྱག་པ་ནི་འཛམ་གླིང་འཁྲུག་ཆེན་དང་པོའི་ཁྱད་ཆོས་རེད། ༡༩༡༥ལོའི་ཟླ་༥བར། དང་ཐོག་མནའ་མཐུན་རྒྱལ་ཁབ་ཀྱི་ཁུངས་སུ་གཏོགས་པའི་དབྱི་ཐ་ལི་མནའ་མཐུན་རྒྱལ་ཁབ་ལས་ཕྱིར་བུད་དེ་ཆིངས་བཞག་རྒྱལ་ཁབ་ཀྱི་གྲས་སུ་ཞུགས། དབྱི་ཐ་ལིའི་ཆུར་འཛུལ་དམག་གྲུ་གཏོར་བའི་དམག་དཔུང་དང་དམག་གྲུའི་སྟོབས་ཤུགས་ཧ་ཅང་ཆེབས། དམག་འཁྲུག་གི་གནས་ཚུལ་འགྱུར་བར་ཤུགས་རྐྱེན་ཆེན་པོ་བཟོས། དེའི་ནང་གི་ཆེས་གལ་ཆེ་བའི་མཚོ་ཐོག་གཡུལ་འཐབ་ཐེངས་ཤིག་ནི་༡༩༡༦ལོའི་དབྱིན་ཇི་དང་འཇར་མན་བར་གྱི་ཇུ་ཐི་ལན་མཚོ་ཐོག་གཡུལ་འཁྲུག་ཆེན་པོ་རེད། སྐབས་དེར་དབྱིན་ཇི་ཕྱོགས་ཀྱིས་དམག་གྲུ་སྣ་ཚོགས་༡༥༡བཀོལ་པ་དང་། འཇར་མན་ཕྱོགས་ཀྱིས་༡༡༠བཀོལ། ཕྱོགས་གཉིས་ཀས་མེ་སྒྱོགས་དང་ཆུ་མདེལ་འཕངས་ནས་དུས་ཚོད་༡༢ཀྱི་རིང་ལ་འཐབ་འཛིང་དྲག་པོ་བྱས་རྗེས་རྒྱལ་ཕམ་ཐག་གཅོད་མ་ཐུབ་པ་དང་། ཕྱོགས་གཉིས་ཀར་གྱོང་གུན་ཚབས་ཆེན་ཐེབས།
དུས་རབས་སྔོན་མའི་ལོ་རབས་བརྒྱད་ཅུ་ཙམ་ནས་བཟུང་བོད་མི་འབོར་ཆེན་གྲོང་ཁྱེར་ཆེ་འབྲིང་ཆུང་གསུམ་ལ་གཞིས་སྡོད་བྱེད་པ་མ་ཟད་ཉེ་བའི་ལོ་འདི་ག་ལ་ཇེ་མང་ནས་ཇེ་མང་རེད། ཡིན་ནའང་འུ་ཚོས་རྒྱ་རིགས་བོད་ཡུལ་ན་ཡོད་པའི་བརྒྱ་ཆའི་ལྔ་ཙམ་ཡང་མི་ཟིན། གྲོང་ཁྱེར་དེ་དག་ལས་གཞིས་སྡོད་ཡོང་བ་ལ་དེ་ཙམ་གྱིས་དགའ་བསུ་མེད་པར་མ་ཟད་རྣམ་འགྱུར་ཅུང་ཙམ་སྡུག་པོ་བསྟན་པའི་གནས་ཚུལ་འདྲ་ཆགས་ཡོད། ཁོང་ཚོའི་རྒྱ་མི་རྣམས་བོད་ཡུལ་ནས་ལས་གཉེར་གང་བྱས་ཀྱང་དགའ་བསུ་དང་རང་དབང་ལྡན་པ་མ་ཟད་གང་ལ་གང་འཚམ་གྱིས་མཐུན་རྐྱེན་སྦྱར་དང་སྦྱོར་བཞིན་པ་ལྟོས་ས་ལྟོས་འཇོག་གིས་ཤེས་མཁན་དང་བསམ་བློ་གཏོང་མཁན་ཧ་ཅང་ཉུང་ཉུང་ཡིན་པ་དང་། རྒྱ་མི་དེ་དག་ལས་ཁོང་ཚོ་ནི་མེས་རྒྱལ་གྱི་ཁྱིམ་ཚང་ཆེན་པོ་འདི་ཡི་ཁྱིམ་བདག་ལྟ་བུར་ཡིན་པས་གྲངས་ཉུང་མི་རིགས་གཞན་དག་ཚོགས་ལ་བདག་སྐྱོང་བྱ་རྒྱུའི་བསམ་བློ་འདུ་ཤེས་ཡོད་མཁན་དེ་བས་ཀྱང་ཉུང་ཉུང་རེད། དེ་བཞིན་དུ་གྲོང་ཁྱེར་གྱི་བོད་མི་གཞིས་སྡོད་དག་ལ་འབྲེལ་བ་མི་བྱེད་པ་དང་བདག་སྐྱོང་མི་བྱ་བ། ཁ་ཡ་མི་བྱེད་པ། ཐ་ན་མཐོང་ཆུང་དང་དམའ་འབེབས། བརྙས་བཅོས་སོགས་མྱངས་དང་མྱོང་བཞིན་ཡོད། དེ་དག་ལ་གཙོ་འཛིན་ཞིན་ཅིན་ཕིང་གིས་ཀྱང་༢༠༡༤ལོའི་ཟླ་༩པར་ཀྲུང་དབྱང་མི་རིགས་ལས་དོན་གྱི་ཚོགས་ཐོག་ནས་“གྲངས་ཉུང་མི་རིགས་དག་གྲོང་ཁྱེར་དུ་ཡོང་སྐབས་རྣམ་པ་ཀུན་ཏུ་དགའ་བསུ་བྱ་དགོས་པ་ལས་ཡོང་མཁན་ཇི་ཙམ་ཉུང་ན་དེ་ཙམ་བཟང་བ་དང་འགྲོ་བ་ཇི་ཙམ་མགྱོགས་ན་དེ་ཙམ་ཕན་པའི་བསམ་བློ་སྐྱེ་མི་རིགས། འཛམ་གླིང་གི་ས་སྒང་རིལ་མོ་འདི་ཁྱིམ་ཚང་གཅིག་ཏུ་གྱུར་དང་འགྱུར་བཞིན་པའི་སྐབས་འདིར་རྒྱལ་ཁབ་གཅིག་གི་མངའ་ཁོངས་ན་རང་ལ་ཁེར་འདུག་རྭ་བ་སྐོར་བའི་གནས་མ་མཆིས་སོ”ཞེས་གསུངས།
འབྲས་བུ་ལྔའི་་ནང་གསེས་（རྣམ་སྨིནགྱི་འབྲས་བུདང་། རྒྱུ་མཐུན་གྱི་འབྲས་བུ། བདག་པོའི་འབྲས་བུ། སྐྱེས་བུ་བྱེད་པའི་འབྲས་བུ། འབྲལ་བའི་འབྲས་བུ་བཅས་）ཏེ། ཟག་བཅས་ཀྱི་དགེ་བ་དང་མི་དགེ་བ་གང་རུང་གི་རྣམ་ པར་སྨིན་པའི་རྒྱུ་ལས་སྐྱེ་ས་པ་སྟེ་ཟག་བཅས་ཉེར་ལེན་གྱི་ཕུང་པོ་ལྟ་བུ་ལ་ཟེར། དེའི་རྣམ་སྨིན་གྱི་འབྲས་བུ་ཞེས་ པ་ནི་སྐབངས་རེ་རྣམ་སྨིན་ལ་གོ་བ་ཡང་ཡོད། དཔེར་ན། རྣམ་སྨིན་གྱི་ཡོན་ཏན་རིགས་མཐོ་བར་སྐྱེ་བ་སོགས་བརྒྱད་ ཡོད་པ་དེ་ལ་ཟེར་བ་ལྟ་བུ། བརྒྱད་པོ་དེ་འབྲས་བུ་གསུམ་གྱི་ནང་གི་རྒྱུ་མཐུན་གྱི་འབྲས་བུ་ཡིན་པ་མ་གཏོགས་རྣམ་ སྨིན་གྱི་་འབྲས་བུ་མིན། རྣམ་སྨིན་ཡོན་ཏན་བརྒྱད་ནི་རིགས་མཐོ་བར་སྐྱེས་པ། ཚེ་རིང་བ། སྐྱེ་པ་ཡིན་པ། སྟོབས་ དང་ལྡན་པ། དབང་ཆེ་བ། ནད་མེད་པ། ཚིག་བཙུན་པ། གཟུགས་བཟང་བ་བཅས་བརྒྱད་ཡིན།།
པེ་ཅིན་གྱི་མཚན་མོར། ངས་ཚུར་ཡོང་བའི་རླངས་འཁོར་གྱི་ཐོད་པ་རུ་གློག་འོད་དཀར་ལམ་ལམ་འཚེར་བ་དང་། ཕར་བསྐྱོད་པའི་རླངས་འཁོར་གྱི་རྐུབ་ཏུ་གློག་འོད་དམར་འཚུབ་འཚུབ་བྱེད་པ་མཐོང་། དེ་ནི་བཞུར་བཞིན་པའི་འཇིག་རྟེན་ཞིག་སྟེ། འོད་ཀྱི་གཙང་བོ་དཀར་དམར་གཉིས་ཀྱི་རྒྱུན་རེད། ངས་རང་གི་བུ་ཆུང་ལ་ལག་གདང་སྦྲེལ་ནས་ལམ་འགྲམ་ནས་བསྐྱོད་དུས། གཙང་བོ་དམར་པོ་དེས་ངའི་ལང་ཚོ་དང་རྨི་ལམ་འཁུར་ནས་མི་ལྡོག་པའི་རྒྱང་དུ་འཕྱན་ནས་རིང་དུ་ཡལ་བ་དང་། གཙང་བོ་དཀར་བོ་དེས་ངའི་བུ་ཆུང་གི་མི་ཚེ་འཁྱེར་ཏེ་མདུན་ཐད་དུ་ལྷགས་ཡོང་། དེ་དུས་ངའི་བུ་ཆུང་གིས་ང་ལ་རྒྱ་སྐད་ཀྱིས་ཁོའི་མཚར་སྣང་གི་དྲི་བ་དྲིས་བྱུང་། ངས་ཁོའི་མགོར་ཐལ་ལྕག་གིས་ཡང་མོར་གཞུ་ཙམ་བྱས་པ་ན། ཁོས་དེ་མ་ཐག་སད་རྟོགས་ཅི་ཞིག་བྱུང་སོང་བ་ལྟར་ལུས་པོ་དྲང་མོར་བསྡད། རྣམ་འགྱུར་གཟབ་ནན་ཏུ་བཏང་ནས། མགོ་བོ་གཡས་སུ་གཅུ་ཙམ་བྱས་ཤིང་། དེ་ནས་ང་ལ་བོད་སྐད་བཤད་བྱུང་། འདི་ནི་ངས་རང་གི་བུ་ཆུང་ལ་བསླབས་པའི་གསལ་འདེབས་ཤིག་སྟེ། མགོ་བོ་གཡས་སུ་གཅུས་རྗེས་བོད་སྐད་རྐྱང་རྐྱང་བཤད། མགོ་བོ་གཡོན་ཏུ་གཅུས་ན་རྒྱ་སྐད་རྐྱང་རྐྱང་བཤད། གཡས་ནི་བོད་དང་གཡོན་ནི་རྒྱ། བོད་སྐད་རྒྱ་སྐད་མི་འདྲེས་སོ།། འདི་ནི་འུ་ཐུག་པའི་ཐབས་ཤེས་ཤིག་སྟེ། ངའི་ཐལ་ལྕག་ཡང་མོ་དེ་དང་བུ་ཆུང་གི་མགོ་བོ་གཡས་སུ་གཅུས་པའི་བྱ་སྤྱོད་འདིར་མི་རིགས་ཤིག་གི་མ་འོངས་པའི་རེ་བ་བཅོལ་ཡོད། གལ་ཏེ། ནམ་ཞིག་ལ། ང་པེ་ཅིན་དང་གྱེས་ནས་བོད་དུ་ལོག་པ་ཡིན་ན། དེ་ཡང་ངའི་ཐལ་ལྕག་གི་གསལ་འདེབས་ལ་གོ་ཆོད་མེད་པར་གྱུར་བ་དང་ངའི་བུ་ཆུང་གི་མགོ་གཡས་གཅུས་གཡོན་གཅུས་ཅི་བྱས་ཀྱང་བོད་སྐད་ཀྱི་སྐུད་ལམ་མེད་པ་དེ་ཡིན་སྲིད།
བོད་མིས་སྐྱེ་བོ་གང་ཞིག་ཚེ་ལས་འདས་རྗེས་དམ་པ་དེའི་བཀའ་དྲིན་དང་ཕྱག་རྗེས་ལ་དྲན་གསོ་བྱེད་པའི་ཆེད། འདས་མཆོད་ཞུ་སྒོའི་ཐོག་ནས་མྱ་ངན་གྱི་རྣམ་པ་མཚོན་པ་བྱེད་རྒྱུ་དེ། ཆོས་ལུགས་ནས་ཞུས་ན། འདས་པོས་སྔ་ཕྱིར་བསགས་པའི་སྡིག་སྒྲིབ་སྦྱོང་བའི་ཆེད། འཚོ་ཞུགས་ནང་མི་ཚོས་སྒྲུབ་དགོས་པའི་བྱ་བ་གལ་ཆེན་ཞིག་ལ་བརྩི་སྲོལ་ཡོད། དེ་ཡང་གང་ཞིག་ཚེ་ལས་འདས་རྗེས་དམ་པ་དེའི་དགའ་ཉེ་སྤུན་མཆེད་དང་། གྲོང་པ་ཁྱིམ་མཚེས་བཅས་ཀྱིས་འདས་པོའི་ཁྱིམ་དུ་སོང་ནས་སྡུག་ཆང་བླུགས་པ་ཞེས་ཇ་ཆང་དང་མཆོད་མེ་ཞལ་འདེབས་འཁུར་ནས་གཤིན་པོའི་ནང་མིར་སེམས་གསོ་གཏོང་བ་དང་། སྐུ་ཕུང་ཐོན་ཚར་རྗེས་བདུན་ཚིགས་བཞི་པ་མ་ཟིན་བར་དགེ་སྦྱོར་གྱི་ལས་བསྒྲུབས་ཏེ། དཀོན་མཆོག་ལ་མཆོད་པ་དང་། ངན་སློང་ལ་སྦྱིན་པ་བཏང་ནས། གཤིས་པོའི་འདས་མཆོད་བྱེད་ཀྱི་ཡོད་པས། བདུན་ཚིགས་དང་པོ་དང་། བཞི་པ་གཉིས་ལ་གལ་ཆེ་ཙམ་བྱས་ཏེ། དེའི་ཉིན་དགའ་ཉེ་བློ་དཀར་དང་། གྲོང་པ་ཁྱིམ་མཚེས་སོགས་ཀྱི་གཤིན་པོའི་ཁྱིམ་དུ་ཇ་ཆང་ཁ་བཏགས་དང་མཆོད་མེའི་ཞལ་འདེགས་སོགས་འབུལ་བར་འགྲོ་སྲོལ་ཡོད། དེའི་རིང་མྱ་ངན་འཁུར་ཏེ་སྡོད་དགོས་པ་དང་། བདུན་ཚིགས་བདུན་པ་སྟེ། གཤིན་པོ་འདས་ནས་ཞག་པོ་བཞི་བཅུ་ཞེ་དགུ་སོང་བའི་ཉིན་དེར་ཞེ་དགུ་ཞེས་འབོད་དེ་གཤིན་པོའི་རྗེས་འཇུག་ལ་དམིགས་པའི་འདས་མཆོད་ཀྱི་བྱེད་སྒོ་བྱེད་པ་ཡིན་པས། དེ་ཉིན་ཡང་དགའ་ཉེ་བློ་དཀར་ཚོས་གོང་མཚུངས་ལྟར་ཇ་ཆང་དང་ཞལ་འདེབས་འབུལ་བར་བྱེད། ཞེ་དགུ་རྫོགས་མཚམས་སུ་འདས་པོའི་ཁྱིམ་ཚང་གི་བྱེད་སྒོ་ཐམས་ཅད་སྔར་རྒྱུན་བཞིན་སླར་གསོ་བྱེད་པ་ཡིན། དེ་ནས་ལོ་གཅིག་འཁོར་མཚམས་སུ་ལོ་མཆོད་ཅེས་མཆོད་པ་རྒྱ་ཆེར་བསྒྲུབས་པ་དང་སྦྲགས་དགའ་ཉེ་སྤུན་མཆེད་དང་གྲོང་པ་ཁྱིམ་མཚེས་སོགས་སྐུ་མགྲོན་དུ་བོས་ནས། གསོལ་ཚིགས་ཅུང་རྒྱ་ཆེ་བ་ཞིག་བཏང་སྟེ། དུས་ཚོད་དེ་ཁྱིམ་མིའི་སྡུག་བསྔལ་ཡོངས་སུ་སངས་པའི་མཚོན་རྟགས་དང་། ཕེབས་མཁན་ཚོར་ཐུགས་རྗེ་ཆེ་ཞུ་བའི་མཚོན་རྟགས་སུ་བརྩི་སྲོལ་ཡོད། བོད་མིའི་ས་ཁུལ་མང་ཆེ་བར་ཕུང་པོ་བྱ་ལ་འགྲེམས་སྲོལ་ཡོད། སྲོལ་དེ་བོད་དུ་ཆགས་ནས་ད་བར་ལ་ཧ་ལམ་ལོ་ངོ་དགུ་བརྒྱ་ཡས་མས་ཙམ་སོང་བའི་ལོ་རྒྱུས་ཡོད་སྐད་འདུག དེ་ཡང་ཐོག་མར་བོད་ལ་ནང་པ་སངས་རྒྱས་ཀྱི་ཆོས་དར་བའི་རྗེས་གཞི་ནས་རིམ་པས་དར་བ་ཞིག་ཡིན་པས་བརྗོད་མེད་ཡིན། གང་ལགས་ཤེ་ན། དེའི་གོང་ལ། མཐོ་བ་ཆོས་རྒྱལ་རྣམ་པ་ནས་དམའ་བ་མི་སེར་དཀྱུས་མའི་བར་གྱི་ཕུང་པོ་ཚང་མ་བང་སོ་བརྩིགས་ནས་ས་སྦས་གཏོང་བ་ལས། བྱ་གཏོར་བྱེད་པའི་སྲོལ་མེད། བོད་མིའི་ཁྲོད་ཕུང་པོ་བྱ་གཏོར་བྱེད་པའི་སྲོལ་དེ་དར་བའི་བསམ་པའི་རྨང་གཞི་ནི་སངས་རྒྱས་ཤཱཀྱ་ཐུབ་པའི་འཁྲུངས་རབས་ལས། 《སྟག་མོ་ལུས་སྦྱིན་》ཞེས་གསལ་བའི་སྙན་སྒྲུང་ཇི་བཞིན་“སྦྱིན་པའི་”སྙིང་པོ་ཉམས་ལེན་ཡང་དག་བྱེད་པའི་ཕྱིར། བོད་མི་རྣམས་ཀྱིས་རང་ཉིད་ཚེ་ལས་འདས་པའི་རྗེས། རང་གི་ཤ་ཁྲག་གི་ཕུང་པོ་དེ་བྱ་ལ་སྦྱིན་ནས་སྦྱིན་པའི་སྤྱོད་ལམ་རླབས་པོ་ཆེ་མཚོན་གང་ཐུབ་ཞུས་པ་རེད། ཆོས་འབྱུང་ལོ་རྒྱུས་ལྟར་ན། སྤྱི་ལོའི་དུས་རབས་བཅུ་གཉིས་པའི་དུས་འགོར། ཕ་དམ་པ་སངས་རྒྱས་ཀྱི་སྲོལ་གཏོད་གནང་བའི་“ཞི་བྱེད་”ཅེས་པའི་གྲུབ་མཐའ་ཞིག་བོད་ལ་དར་བས། དེ་ལས་མ་གཅིག་ལབ་སྒྲོན་གྱི་ཕུང་པོ་གཟན་བསྐྱུར་གྱི་གདམས་པ་ཕྱག་ལེན་མཛད་པ་དང་། གཅོད་གཏོང་བའི་སྲོལ་དེ་དར་ཁྱབ་ཆེན་པོ་བྱུང་ཡོད། ཕུང་པོ་གཟན་བསྐྱུར་གྱི་གདམས་ངག་དེའི་ཤུགས་རྐྱེན་གྱིས་བོད་མིས་རང་ཉིད་ཚེ་ལས་འདས་རྗེས། ཕུང་པོ་སྦྱིན་པར་བཏང་སྟེ། སྦྱིན་པའི་འབྲས་བུ་བཟང་པོ་ཞིག་སྨིན་ནས། སྐྱེ་བ་ཕྱི་མར་མཐོ་རིས་ཀྱི་སྐྱེ་གནས་ཐོབ་པའི་རེ་བ་བཅོལ་བར་གྲགས། གཞན་ཡང་ཕུང་པོ་ངེས་པར་དུ་བྱ་རྒོད་ལ་འགྲེམས་དགོས་དོན་ནི་བཤད་སྲོལ་དུ། བྱ་རྒོད་ནི་ཞིང་སྐྱོང་གི་འཁོར་ཡིན་པར་ངོས་འཛིན་པ་མ་ཟད། བྱ་རིགས་ཀུན་གྱི་ནང་ནམ་འཕང་གཅོད་པའི་རྒྱལ་པོ་བྱ་རྒོད་ཡིན་པས། ཕུང་པོ་རྣམས་བྱ་དེར་སྦྱིན་ན། རང་གི་སྐྱེ་གནས་མཐོན་པོ་ཡོང་བའི་ངོས་འཛིན་གནང་སྲོལ་ཡོད།
བར་དུ་དགེ་བ་སྒྲུབ་བརྒྱུད་སྙིང་པོའི་ཐབས་གྲོལ་གྱི་གདམས་པ་ལ་གནད་དུ་བསྣུན་པས། ནང་སྤང་རྟོགས་ཀྱི་ཡོན་ཏན་རྩལ་དུ་འབར་ཞིང་། གཞན་ཡང་ཟབ་གཏེར་གསང་བའི་གན་མཛོད་བདག་གིར་བཞེས་ནས། འགྱུར་མེད་རྡོ་རྗེའི་དགོངས་པའི་གཏད་རྒྱ་རྣམ་པར་གྲོལ་བའི་སྐབས།
༣ ཤེས་རབ་ཡོད་ན་ཕྱོགས་གང་ནས་ཀྱང་གནད་ཆེན་པོ་རེ་རྙེད་ནུས་པས། ཧྲིལ་གྱིས་འདོར་བ་དང་ཧྲིལ་གྱིས་ལེན་པ་འདི་གཉིས་ཀ་ཡང་རྣམ་དཔྱོད་ཀྱི་ལམ་མ་ཡིན་ནོ།། ---དགེ་འདུན་ཆོས་འཕེལ།
རྩོམ་པ་པོ་གྲགས་ཅན་ལྷ་བྱམས་རྒྱལ་གྱིས་བྲིས་པའི་ལྷུག་རྩོམ་པེ་ཅིན་གྱི་བོད་པ་ཞེས་པ་དེ་མཆོད་མེ་རྩོམ་རིག་དྲ་བའི་སྟེང་བཀོད་མ་ཐག་ཀློག་གྲངས་ཁྲི་གསུམ་ལ་ཉེ་བས། གངས་རིའི་ཕྱི་ནང་གཉིས་ཀྱི་ཤེས་ཡོན་པའི་སྡེ་དང་སྒྱུ་རྩལ་བའི་སྡེ། སློབ་གཉེར་བའི་སྡེ་སོགས་ལ་གྲགས་འགུལ་ཆེན་པོ་བཟོས། རྩོམ་འདི་ནི་ལྷུག་རྩོམ་གྱི་ལམ་ནས་བོད་པའི་ལོ་ངོ་སྟོང་གི་ལོ་རྒྱུས་ལ་ཕྱིར་རྟོག་བྱས་ཡོད་དེ། ད་ལྟའི་པེ་ཅིན་གྱི་བོད་པ་ཀུན་གྱི་མཐོང་ཆོས་མྱོངས་སུ་གྱུར་བའི་ལས་དབང་དེའི་གནས་བབ་སྒྱུ་རྩལ་གྱི་ལམ་ནས་སྤྲོས་བརྗོད་བྱས་པ་བརྒྱུད་ནས། བོད་པའི་ལོ་རྒྱུས་ཀྱི་སྤྱིའི་ཕམ་ཁ་ཞིག་ལ་མནོ་བསམ་བཏང་ཡོད་ཅིང་། དེ་ནས་རྒྱབ་ལོགས་སུ་ལུས་པའི་འདས་ཟིན་གྱི་མང་པོ་ཞིག་ལ་ཡང་དོགས་སློང་དང་དེ་ལས་དགག་སྒྲུབ་ཀྱི་རིག་ལམ་ཞིག་སྐྱེས་དགོས་པའི་རེ་བ་ཡང་བྲིས་འདུག འདི་ནི་རིག་གནས་ཕྱིར་རྟོག་སྐོར་གྱི་ལྷུག་རྩོམ་ཞིག་ཡིན་ཞིང་། ཐད་ཀར་གནས་ལུགས་ཅི་ཞིག་སྟོན་པར་རྔམས་པའི་བོད་པའི་འབོལ་རྩོམ་དག་དང་བསྡུར་ན་རྩོམ་རིག་གི་ཡིད་འགུག་ནུས་པ་ལྡན་ལ། ཡང་བརྩེ་དུང་གི་ཡིད་འགྱུར་ཁོ་ན་དམར་རྗེན་དུ་སྟོན་མཁན་དག་དང་བསྡུར་ན་དཔྱོད་ཤེས་ཀྱི་རིག་སྟོབས་མངའ་བས། ལྷུག་རྩོམ་ཡག་ཤོས་ཤིག་ཏུ་གྱུར་ཡོད་ལ། ཀློག་མཁན་དག་གིས་དགའ་མོས་ཚད་མེད་བྱེད་པ་ཡང་གནད་འདི་ལ་རག་ལས་བར་སྙམ།
བོད་རྗེ་ཉེར་གསུམ་པ་ལྡེ་སྤྲིན་བཙན་ནི། སྤྱི་ལོའི་དུས་རབས་གཉིས་པའི་དུས་མགོ་ཙམ་དུ་ཡབ་རྒྱལ་པོ་ལྡེ་རྒྱལ་པོ་དང༌། ཡུམ་སྨན་བཙུན་ལང་གོང་གཉིས་ཀྱི་སྲས་སུ་སྐུ་འཁྲུངས། སྐུ་བོན་ཞང་ཞུང་མུ་ལ་མ་ཧོས་མཛད་ཅིང་གསས་ཁང་ཞིག་ཀྱང་བཞེངས། བཙུན་མོ་གཉན་བཙུན་མང་མོ་རྗེ་ཁབ་ཏུ་བཞེས། རིགས་སྲས་རྒྱལ་ཏོ་རི་ལོང་བཙན་སྐུ་འཁྲུངས། བང་སོ་ཆུ་བོའི་གཞུང་ལ་བཏབ། འདི་ཉིད་ཆུ་ཡི་ལྡེ་བརྒྱད་ལས་ལྡེ་བརྒྱད་པ་ཡིན་ནོ། ། རྒྱལ་པོ་འདི་དག་གཤེགས་རྗེས་སྐུ་ཕུང་ཆུ་ལ་བསྐྱུར་བ་དང་མཚན་ཟུར་ལ་ལྡེ་ཞེས་ཡོད་པས་ཆུ་ལ་ལྡེ་བརྒྱད་དུ་གྲགས་པ་ཡིན་ནོ། །རྒྱལ་རབས་འདི་དག་གི་རིང་ལ་ཞང་ཞུང་ནས་གཤེན་རབ་བོན་གྱི་སྐུ་བོན་རེ་གདན་དྲངས་ནས་སྲིད་ཀྱི་བྱ་བ་ཆེ་ཕྲ་ཀུན་སྐུ་བོན་གྱི་ལུང་བརྟག་ཁོ་ན་ལ་བརྟེན་ནས་མཛད་ཅིང་། རྒྱལ་སྲིད་བོན་གྱིས་སྐྱོང་བའི་བོན་སྲིད་ཟུང་འབྲེལ་གྱི་ལམ་ལུགས་དང་རྒྱུད་རིམ་གཏིང་ཟབ་ཏུ་ཕྱིན།
ཀྲུང་གོའི་བོད་ལྗོངས་དྲ་བ་ནི་༢༠༠༠ལོར་ཐོག་མར་གསར་དུ་བཙུགས་པ་དང་། ད་ལྟ་རྒྱ་ཡིག་དང་། དབྱིན་ཡིག བོད་ཡིག འཇར་ཡིག ཧྥན་རན་སིའི་ཡིག་རིགས་བཅས་ཡིག་རིགས་ལྔ་ཡི་ལམ་ནས་བོད་ཀྱི་ཆ་འཕྲིན་སྤེལ་ནས་རྒྱལ་ཕྱི་རྒྱལ་ནང་གི་དྲ་གྲོགས་རྣམས་ལ་བོད་ལྗོངས་ངོ་སྤྲོད་བྱེད་པ་གཙོ་གནད་དུ་བཟུང་བའི་རྒྱལ་ཁབ་རིམ་པའི་གསར་འགྱུར་དྲ་ཚིགས་ཞིག་དང་། བོད་དོན་ལ་ཆེད་དུ་བཙུགས་པའི་ཕྱོགས་བསྡུས་རང་བཞིན་གྱི་དྲ་བ་ཆེ་ཤོས་དེ་ཡིན། དེ་ཡང་གཙོ་བོ་བོད་ཀྱི་འཕེལ་རྒྱས་ལ་ཞབས་ཞུ་དང་། བོད་མི་རིགས་ཀྱི་ཕུལ་བྱུང་རིག་གནས་བརྒྱུད་སྒྲོག རྒྱལ་སྤྱིའི་སྤྱི་ཚོགས་ཀྱིས་བོད་ལ་ཤེས་རྟོགས་གསལ་བོ་བྱེད་པར་སྐུལ་འདེད་བཅས་བྱེད་པ་དམིགས་སུ་བཟུང་ནས། བོད་འབྲེལ་གྱི་ཆ་འཕྲིན་ཐོན་ཁུངས་ལེགས་སྒྲིག་བྱས་ཁར། སྤྱི་དང་ཕྱོགས་ཐམས་ཅད་ནས་འཛམ་གླིང་ཡོངས་ལ་བོད་ཀྱི་ལོ་རྒྱུས་དང་དངོས་ཡོད་གསལ་པོར་སྟོན་རྒྱུ་དེ་ཡིན། རྒྱལ་ཕྱི་རྒྱལ་ནང་གི་ལས་རིགས་ཁག་གི་དྲ་དམངས་ཀྱིས་རྒྱབ་སྐྱོར་གང་ལེགས་གནང་འོག དྲ་ཚིགས་ཀྱིས་སྐད་རིགས་སྣ་མང་དང་། སྨྱན་བྱེད་སྣ་མང་། བྱེད་ནུས་སྣ་མང་བཅས་སུ་གཏོང་བར་ཤུགས་བསྣན་པའི་ཐོག ཆེད་སྒྲིག་ཆ་འཕྲིན་སྔར་བས་ཕུན་སུམ་ཚོགས་པ་དང་། བརྒྱུད་བསྒྲགས་བྱེད་སྟངས་སྔར་བས་གསོན་ཉམས་ལྡན་པ། དྲ་རྒྱའི་ཞབས་ཞུ་སྔར་བས་སྣ་མང་ཡིན་པ་བཅས་དྲ་དམངས་འགུག་པའི་བྱེད་ཐབས་བཀོད་ནས་འཛམ་གླིང་ཡོངས་ནས་སྙན་གྲགས་ཧ་ཅང་ཆེ་བའི་བོད་འབྲེལ་དྲ་ཚིགས་ཤིག་ཏུ་གྱུར་བར་ཧུར་བརྩོན་བྱེད་རྒྱུ་དེའོ།
དཔའ་བོ་གཙུག་ཕྲེང་པས། མངའ་བདག་འོད་སྲུང་སྲས་པོ་དཔལ་འཁོར་བཙན། ། ལྷ་ཁང་འགའ་བཞེངས་སྟག་རྩེ་གཉགས་ཀྱིས་བཀྲོངས། ། དེ་སྲས་མཆེད་གཉིས་སྟོད་ཀྱི་ཕྱོགས་སུ་བྱོན། ། མངའ་རིས་བསྐོར་གསུམ་ལ་སོགས་མངའ་མཛད་དེ། ། སྟོད་དུ་རྒྱལ་ཁྲིམས་ཞྭ་ཙམ་ཆགས་ཞེས་གྲགས། ། དེ་ཡི་གདུང་རྒྱུད་འགའ་ཞིག་སྨད་དུ་ཆད། ། མདོ་སྨད་ཙོང་ཁའི་ཡུལ་ཆེན་མངའ་མཛད་པས། ། སྨད་དུ་རྒྱལ་ཁྲིམས་ལྷམ་ཙམ་ཆགས་སོ་སྐད། ། བར་དུ་དབུས་གཙང་རུ་བཞི་སིལ་བུར་གྱུར། ། ཡུུམ་བརྟན་འོད་སྲུང་ལས་གྱེས་རྗེ་ཕྲན་ནི། ། ཡུལ་གྲུ་རེར་ཡང་མང་དུ་གནས་པར་གྱུར། །ཞེས་གསུངས་པ་ལྟར་རོ།།
པོ་ཏ་ལའི་ཞོལ་གྱི་རྡོ་རིང་ཕྱི་མ། སྟག་སྒྲ་ཀླུ་གོང་ནི་ཁྲི་སྲོང་ལྡེ་བཙན་སྐབས་ཀྱི་བློན་ཆེན་ཞིག་ཡིན། དུས་རབས་བརྒྱད་པར་ཐང་བོད་བར་འཁྲུག་རྩོད་མང་པོ་བྱུང་། ཁྲི་སྲོང་ལྡེ་བཙན་གྱི་རིང་བློན་ཆེན་སྟག་སྒྲ་ཀླུ་གོང་གིས་༧༦༣ལོར་བོད་དམག་ཁྲང་ཨན་དུ་དྲངས། རྡོ་རིང་འདིར་སྐབས་དེའི་ལོ་རྒྱུས་ཞིབ་པར་བྲིས་ནས་སྟག་སྒྲ་ཀླུ་གོང་ལ་བསྟོད་བསྔགས་དུ་བཞེངས་པ་ཡིན། རྡོ་རིང་གི་ཡི་གེར་སྟག་སྒྲ་ཀླུ་གོང་གི་ཡོན་ཏན་དང་མཛད་རྗེས་བསྟོད་བསྔགས་དང་ཁྲི་སྲོང་ལྡེ་བཙན་གྱིས་ས་ཞིང་དང་ །གཞིས་ཀ་སོགས་གནང་བ་མ་ཟད། ཁོའི་དབོན་རབས་ལ་དམིགས་བསལ་གྱི་དབང་ཆ་མང་པོ་གནང་བ་བཀོད་ཡོད། རྡོ་རིང་འདི་བོད་ཆེན་པོའི་སྤྱི་ཚོགས་ཀྱི་སྒྲིག་གཞི་དང་ཐང་བོད་འབྲེལ་བའི་ལོ་རྒྱུས་ཞིབ་འཇུག་བྱེད་པར་མེད་དུ་མི་རུང་བའི་ལོ་རྒྱུས་ཀྱི་ཡིག་ཆ་གལ་ཆེན་ཞིག་ཡིན།
ད་ཕན་མི་ལོ་སྟོང་ཕྲག་གཉིས་ལྷག་ཙམ་གྱི་གོང་དུ་སླེབས་དུས་བོད་ཀྱི་གནའ་མིའི་རུས་ཚོ་རྣམས་དར་རྒུད་སྣ་ཚོགས་བྱུང་ནས་རུས་ཚོ་སྟོབས་ཤུགས་ཆེ་བ་རེ་རེས་རུས་ཚན་ཆུང་བ་འགའ་ཤས་དབང་དུ་བསྡུས་ནས་བོད་ཁམས་སྟོད་སྨད་བར་གསུམ་དུ་སྡེ་དཔོན་ནམ་རྒྱལ་ཕྲན་བཅུ་གྲངས་ཤིག་ཆགས་པ་དང་། ཐག་རིང་ས་བཙན་དུ་གནས་པའི་རུས་ཚན་དེ་བས་མང་བ་ཞིག་སྔར་བཞིན་གམ་ནས་སོ་སོར་སྡོད་པ་བཅས་ལ་བོད་ཀྱི་ཡིག་ཚང་ནང་རྒྱལ་ཕྲན་བཅུ་གཉིས་དང་། སིལ་མ་བཞི་བཅུ་ཞེས་ཡོངས་སུ་གྲགས།
སྡེ་དགེ་རྒྱལ་པོའི་རྒྱལ་རབས་བཅུ་གསུམ་པ།ཀུན་དགའ་འཕྲིན་ལས་རྒྱ་མཚོའི་ལུང་བཟང་སྤྱི་བོར་བཅིངས་ནས་མཁས་བཙུན་གྲུབ་པའི་རྗེ་མཁན་ཆེན་དཔལ་ལྡན་ཆོས་སྐྱོང་ཞལ་སྔ་ནས་དང་། རྗེ་བཙུན་ནམ་མཁའ་བཟང་པོས་མཚོན་པའི་རྡོ་རྗེ་སློབ་དཔོན་གྱི་ལས་རབ་འབྱམས་པ་འོས་པའི་སུམ་ལྡན་རྡོ་རྗེ་འཛིན་པ་དུ་མས་ཀྱེ་རྡོ་རྗེར་བརྟེན་པའི་སའི་ཆོ་ག་དང་གཏེར་བཞུགས།རྩིས་གཞུང་ལ་བསྟུན་ནས་བཅོས་སྒྲིག་དགོས་པ་རྣམས་རྩིས་སྨྲ་བའི་དམ་པ་རྣམས་ཀྱིས་ལེགས་པར་བསྒྲུབས་ཏེ།རབ་བྱུང་བཅུ་གཉིས་པའི་ཤིང་ཕོ་བྱི་ལོ་སྟེ་1744ལོར་འགོ་བརྩམས།སྡེ་དགེའི་མངའ་འོག་ནས་མི་གྲངས་བཞི་བརྒྱ་ཙམ་གྱིས་ལོ་གྲངས་གསུམ་ལྷག་གི་རིང་ལ་སྔར་ཡོད་བཀའ་འགྱུར་ཁང་ལ་རྒྱ་བསྐྱེད་ཀྱིས་བསྟན་འགྱུར་ཁང་བཟོ་བསྐྲུན་ཡོངས་སུ་གྲུབ་སྟེ།ཕྱི་ལོ་ནས་ཞུ་ཆེན་ཚུལ་ཁྲིམས་རིན་ཆེན་དང་སངས་རྒྱས་ལྷ་དབང་གཙོས་ལྷ་རིས་མཁས་ཅན་སོགས་ཉེར་མཁོ་བ་ཆིག་བརྒྱ་སུམ་ཅུ་སོ་དྲུག་བཅས་ཀྱིས་བར་ལྷོད་མེད་པར་འཆི་བ་མེད་པའི་ཡུལ་གྱི་ལྷ་བཟོ་བ་བི་ཤྭ་ཀརྨའི་ལག་རྩེ་ལས་འཁྲུངས་པ་ལྟ་བུའི་གཞལ་ཡས་ཁང་བཟང་རྒྱན་དང་བཅས་པ་གསར་དུ་བསྐྲུན་པའང་ལེགས་པར་མཐར་ཕྱིན་ཏེ།རབ་བྱུང་གསུམ་པའི་ལྕགས་ཕོ་རྟ་ལོ་སྟེ་སྤྱི་ལོ་1750ལོའི་ཟླ་བ་2པར་དགེ་སློང་རྡོ་རྗེ་འཛིན་པ་ལྔ་བཅུ་ཙམ་གྱིས་རབ་ཏུ་གནས་པར་མཛད།མཚན་ལ་གཙུག་ལག་ཁང་དམ་པ་ཆོས་འབྱུང་བཀྲ་ཤིས་སྒོ་མང་ཞེས་བྱ་བ་གསོལ།དེ་དང་དུས་མཚུངས་སུ་ཞ་ལུའི་གསེར་ཁང་བསྟན་འགྱུར་གྱི་དཔེ་གཙོ་བོར་བྱས་པའི་སེ་ར་དང་།འབྲས་སྤུངས། ར་ས་འཕྲུལ་སྣང་།འཕྱོང་རྒྱས་སོགས་ན་བཞུགས་པའི་ཕྱི་མོ་རྣམས་གཅིག་ཏུ་བསྡུས་པ་དང་། དེ་རྣམས་སུ་མ་བཞུགས་པའི་གསར་འགྱུར་གྱི་མདོ་སྔགས་རིག་གནས་ཀྱི་དཔེ་རྙིང་ཁུངས་བཙུན་རྣམ་གྲངས་བདུན་བརྒྱ་བརྒྱད་ཅུ་ཙམ་བསྣན་ཏེ་ཁྱོན་བསྡོམས་ཆོས་ཀྱི་གྲངས་བཞི་སྟོང་ཉིས་བརྒྱ་དགུ་བཅུ་ཙམ་བཞུགས་པར་གངས་ལྗོངས་ཀྱི་མཁས་ཚོགས་ལྷན་འཛོམས་ཀྱིས་ཞུ་དག་བགྱིས་པ་དང་།དེ་དག་གི་མ་དཔེར་བྱས་པའི་སི་ཏུ་ཆོས་འབྱུང་གིས་བཞེངས་པའི་དཔེ་དང་ཆོས་རྒྱལ་བསྟན་པ་ཚེ་རིང་གིས་བཞེངས་པའི་དཔེ་སོགས་ལ་བསྡུ་གཞི་མ་དཔེར་བྱས་ནས། ཞུ་ཆེན་མ་ཧཱ་པཎྚི་ཏ་ཚུལ་ཁྲིམས་རིན་ཆེན་གྱིས་ཞུ་དག་ལན་མང་བྱས་པ།མཁས་བཙུན་སྐྱེས་བུ་ཉེར་ལྔ་དང་ལྷན་དུ་དབྱར་ངོ་གཉིས་བཅས་བསྡོམས་པས་ལོ་ལྔའི་རིང་པར་གཞི་ལེགས་པར་གྲུབ་པའོ།པར་རྐོས་ཤིན་ཏུ་ལེགས་པོ་མི་ལྔ་བརྒྱ་ཐམ་པས་ལོ་དྲུག་གི་ནང་དུ་ལེགས་གྲུབ་བྱུང་བའི་བསྟན་འགྱུར་རིན་པོ་ཆེ་འཛམ་གླིང་རྒྱན་གཅིག་པར་ཤིང་གི་ཐོག་ཁོ་ན་ལའང་ཞུ་དག་ཐེངས་བཞི་བྱས་པ་བཅས་ཀྱིས་མཚོན།རབ་བྱུང་བཅུ་གཉིས་པའི་ཆུ་ཁྱི་ལོ་སྟེ་སྤྱི་ལོ་1742ལོའི་གནམ་ལོ་གསར་ཚེས་ཤར་བ་ལ་པོད་གྲངས་ཉིས་བརྒྱ་བཅུ་གསུམ་གྱི་པར་ཤིང་ཡོངས་སུ་བརྐོས་གྲུབ་ནས་འཛམ་གླིང་ཐོག་འགྲན་ཟླ་བྲལ་བའི་བསྟན་འགྱུར་རིན་པོ་ཆེའི་གསུང་པར་ཡིད་རྟོན་ཆོག་པ་འདི་ཉིད་བཞེངས་གྲུབ་པའོ།གཞན་ཡང་མ་ཎི་བཀའ་འབུམ་དང་། པདྨ་བཀའ་ཐང་། མདོ་སྡེ་བསྐལ་བཟང།རྒྱལ་ཡུམ་སྟོང་ཕྲག་བརྒྱ་བ། ཀླུ་འབུམ་དཀར་ནག་ཁྲ་གསུམ། བཻཌཱུར་དཀར་པོ་དང་སྔོན་པོ།གཡལ་སེལ། སྙན་ངག་དཎྜིའི་དགོངས་རྒྱན་བཅས་ཀྱི་པར་ཤིང་གསར་དུ་བཞེངས་གནང་མཛད་པའོ། །དེའི་རྗེས་སྡེ་དགེ་རྒྱལ་པོའི་རྒྱལ་རབས་བཅུ་བཞི་པ་ཆོས་རྒྱལ་ཁྲི་རབས་བརྒྱད་པ་བློ་གྲོས་རྒྱ་མཚོས་ཡབ་མེས་ཀྱི་མཛད་བཞེད་རྒྱུན་མཐུད་བྱས་ནས།མེ་ཕོ་བྱི་བ་སྟེ་སྤྱི་ལོ་1756ལོར་པར་ཁང་ཆོས་མཛོད་ཆེན་མོ་སྔར་ཡོད་ཐོག་ལ་གཡས་གཡོན་ཟུར་གཉིས་སུ་རྟེན་གྱི་ཟུར་རྒྱན་གཙུག་ལག་གསར་བཞེངས་གྲུབ་པ་དང་།རྗེས་སུ་མཛོད་བདུན་དང།ཞུ་ཆེན་བཀའ་འབུམ་སོགས་པོ་ཏི་ལྔ་བཅུ་ཙམ་གྱི་པར་ཤིང་ལེགས་པོ་གསར་དུ་བརྐོས།དེ་ལྟར་སྡེ་དགེ་རྒྱལ་རབས་བཅུ་གཉིས་པ་དང་། བཅུ་གསུམ་པ།བཅུ་བཞི་པ་བཅས་ཀྱི་སྐུ་རིང་ལ་འཁོར་འབངས་ཁྲི་སྟོང་མང་པོས་ཕ་རྗེས་བུ་འཛིན་དང་།བླ་སྲོག་རྗེས་མཐུད་ཀྱི་སྡེ་དགེའི་བོད་རིགས་མི་དམངས་ལས་ལ་བརྩོན་ཞིང་འབད་འབུངས་ཆེ་བ་དང་བློ་གྲོས་རྩལ་ལས་འཁྲུངས་བའི་པར་ཁང་ཆོས་མཛོད་ཆེན་མོ་འདི་ཉིད་དད་ལྡན་ཡོངས་ཀྱི་ཚོགས་བསགས་བསོད་ནམས་ཀྱི་ཞིང་དུ་བསྐྲུན་ནས་ད་ལྟའི་བར་གནས་ཐུབ་པར་བྱུང་བའོ།།
རབ་བྱུང་བཅུ་གཅིག་པའི་ཤིང་བྱ་སྤྱི་ལོ1705ལ་ཆོས་སྐྱོང་གི་ལུང་དང་རྒྱལ་དབང་མཆོག་གི་དགོངས་གཞི་ལྟར་རྒྱལ་དབང་ལྔ་བ་ཆེན་པོའི་གསེར་གདུང་མདུན་དུ་རྒྱལ་བ་ཚངས་དབྱངས་རྒྱ་མཚོ་གཙོས་སྐྱིད་ཤོད་སྡེ་པ་དང་ལ་མོ་ཆོས་རྗེ། གདན་སའི་མཁན་པོ། གཞུང་ཞབས་འབྲིང་གཙོ་གནད་ཁག་དང་པཎ་ཆེན་རིན་པོ་ཆེའི་སྐུ་ཚབ། སོག་པོའི་སྦྱིན་བདག་བཅས་ལྷན་འཛོམས་ཀྱི་ཚོགས་ཐོག་ཏུ་རྒྱལ་པོ་དང་སྡེ་སྲིད་ཕྱོགས་གཉི་གའི་བར་གྱི་འགལ་ཟླའི་སྐོར་ལ་མཐའ་མའི་གྲོས་ཆོད་གནང་དོན་ལ། སྡེ་སྲིད་སངས་རྒྱས་རྒྱ་མཚོས་གཞུང་གི་འགན་བཞེས་དགོངས་ཞུ་གནང་ཐོག་གསོལ་སྐལ་དུ་གོང་དཀར་རྫོང་འབུལ་རྒྱུ་དང་། ལྷ་བཟང་ཧན་གཞུང་སོག་རྒྱལ་པོའི་མཚན་གནས་རང་འཇགས་ཐོག་མཚོ་ཁ་སྟེ་མཚོ་སྔོན་དུ་ཕེབས་བཞུགས་གནང་སྟེ་ཐབ་རྟེན་སོགས་འབབ་ཡོང་རྣམས་བོད་ནས་ལོ་ཟླའི་དུས་ལྟར་འབུལ་རྒྱུ་བཅས་གཏན་འཁེལ་བྱུང་ཐུབ་པ་ལྟ་བུས། བོད་ཀྱི་ཆོས་སྲིད་གཞུང་དོན་ཐམས་ཅད་རྒྱལ་དབང་དྲུག་པའི་ཕྱག་ཏུ་ཕུལ་བར་བརྟེན་མཆོད་ཡོན་ཕྱོགས་གཉིས་ཀས་གྲོས་དོན་ལྟར་གནང་རྒྱུའི་ཁས་ལེན་ཞུས་ཐོག སྡེ་སྲིད་སངས་རྒྱས་རྒྱ་མཚོའི་རིགས་སྲས་བགྲས་པ་ངག་དབང་རིན་ཆེན་སྡེ་སྲིད་བསྐོ་བཞག་བྱས་ཀྱང་སངས་རྒྱས་རྒྱ་མཚོ་ལྷ་སར་བཞུགས་ནས་སྲིད་ཀྱི་བློ་ཕུགས་བྱེད་བཞིན་ཡོད། ལྷ་བཟང་ཧན་ཡང་མདོ་སྨད་དུ་བྱོན་ཁུང་གྱིས་འདམ་དང་ནག་ཆུའི་ཕྱོགས་ནས་སོག་དམག་རྣམས་བསྡུ་རུབ་ཀྱིས་དཔུང་གི་གྲ་སྒྲིག་བྱས་ཐོག སྡེ་པ་སངས་རྒྱས་རྒྱ་མཚོས་གྲོས་དོན་མ་རྩིས་ནས་ལྷ་སར་བཞུགས་བཞིན་ཡོད་པར་ཁ་གཡར་ཏེ་ཕྱིར་ལོག་གིས་སྡེ་སྲིད་ལ་འགྲན་ཟླ་བཙུགས།
རྒྱལ་རབས་སོ་བདུན་པ་ཆོས་རྒྱལ་ཁྲི་སྲོང་ལྡེའུ་བཙན་སྐབས་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་བཞེངས། བོད་ནང་རབ་བྱུང་གི་སྡེ་བཙུགས། བོད་རྒྱལ་ཁབ་ཀྱི་མངའ་ཐང་དར་བའི་རྩེ་མོར་སོན་ཏེ་ཆབ་སྲིད་ཀྱི་སྟོབས་ཤུགས་ཕལ་ཆེར་ཤར་གླིང་ཁྱོན་ཡོངས་ལ་ཁྱབ་ཅིང༌། རྒྱལ་པོ་དེའི་དུས་ཤར་རྒྱ་ནག་ཁྲང་ཨན་གྱི་ཕོ་བྲང་ཀེང་ཤིར་དབང་བསྒྱུར་གནང་བ་ དང༌། རྒྱ་ནག་ནས་བོད་ལ་ལོ་ལྟར་དཔྱ་ཁྲལ་གོས་ཡུག་ཁྱོན་ཆེ་འབུལ་རྒྱུའི་ཁས་ལེན་ཞུས་པ་ སོགས་ཀྱི་སྐོར་བོད་ཀྱི་དམག་དཔོན་རྟ་ར་ཀླུ་གོང་གི་བྱས་རྗེས་སུ་ལྷ་ལྡན་རྩེ་ ཕོ་བྲང་ཆེན་པོའི་མདུན་ཞོལ་རྡོ་རིངཕྱི་མར་བརྗོད་ཚིག་ཁ་གསལ་འཁོད་པ་དུས་ད་ ལྟའི་བར་ཡོད་མུས་རེད། དེ་འབྲེལ་བོད་དམག་གིས་ཨ་རབ་ཡུལ་གྱི་ཨོག་སོ་ གཙང་པོ་ཡང་བརྒལ་བའི་སྔ་རྟགས་སུ། ཨོག་སོ་གཙང་པོའི་(Oxus River)བྱང་ངོས་ཨ་རབ་ཡུལ་སྐད་ཨལ་ཏུ་སྦག་(Al-Tubbat)ཅེས་མིང་ཐོགས་པའི་མཚོ་ ཞིག་ཡོད་འདུག ཨལ་ཏུ་སྦག་ཅེས་པའི་དོན་ནི་བོད་ཀྱི་མཚོ་ཆུང་ཟེར།
སྨན་རྩིས་མཐོ་སློབ་ཁང་ནི་བོད་ཀྱི་སྨན་དང་རྩིས་ཀྱི་རིག་པ་གཉིས་ཉམས་པ་སོར་ཆུད་དང༌མི་ཉམས་གོང་འཕེལ་གྱི་སྒོ་ནས་རིས་སུ་མ་ཆད་པའི་འཛམ་གླིང་སྐྱེ་འགྲོ་ཡོངས་ཀྱི་བདེ་ཐབས་ལ་དམིགས་ཏེ་རང་རིགས་གཙོས་ཧི་མ་ལ་ཡའི་མི་རིགས་དང༌། རུ་སོག་གིས་མཚོན་པའི་ཕྱི་རྒྱལ་ཡུལ་གྲུ་ཁག་ནས་སློབ་ཕྲུག་བསྡུ་བཞེས་གནང་སྟེ། འགྲོ་ལ་ཕན་པའི་བྱ་བཞག་སྨན་རྩིས་གཉིས་ཀྱི་རིགས་གཅིག་རྐང་འཛིན་ཚད་ལྡན་མི་སྣ་གང་མང་གསོ་སྐྱོང་བྱས་དང་བྱེད་བཞིན་ཡོད། དེས་ན་སྨན་རྩིས་མཐོ་རིམ་སློབ་གཉེར་ཁང་འདི་དངོས་སུ་དབུ་བརྙེས་ནས་ད་བར་མི་ལོ་ལྔ་བཅུ་སོང་བ་དང་། ལོ་ངོ་འདི་དག་གི་རིང་ལ་ཆེས་ཆེ་བའི་གྲུབ་འབྲས་སུ་རྩིས་ཆོག་པ་ནི་ཁྱོན་བསྡོམས་སྨན་སློབ་སྐབས་བཅུ་དྲུག་དང་རྩིས་སློབ་སྐབས་བརྒྱད་བྱུང་ཡོད་ལ། ཁྱོན་སྨན་པ་ཚད་ལྡན་གྲངས་༢༤༣དང་རྩིས་པ་གྲངས་༥༥བསྐྱེད་བསྲིངས་བྱས་ཡོད།
འདི་ནི་བཀའ་བརྒྱུད་ཀྱི་བླ་མ་གོང་མ་རྣམས་ཀྱིས་རྣམ་རྟོག་གང་སྐྱེས་གློད་ནས་བཞག་པས་རང་སར་ཡལ་འགྲོ་བ་དེ་ལ་ཤར་གྲོལ་དུས་མཉམ་པ་ཞེས་གསུང་སྲོལ་ཡོད་པ་དེ་ཡིན།
དེ་ནས་དགའ་བ་བསྒོམ་པ་ནི། གང་ཞིག་རིགས་རུས་སྟོབས་འབྱོར་མངའ་ཐང་དང་ལྡན་བ་ལ་སོགས་མཐོ་རིས་ཀྱི་ཡུལ་ན་བདེ་ཞིང་སྐྱིད་པ། ཚེ་རིང་བ། འཁོར་མང་བ། ལོངས་སྤྱོད་དང་ལྡན་པ་ཞིག་དམིགས་ཡུལ་དུ་བསམས་ནས། དེ་ལ་འགྲན་སེམས་དང་ཕྲག་དོག་མེད་པར། ད་རུང་འདི་བས་ཀྱང་མངོན་མཐོའི་དཔལ་གྱིས་འབྱོར་ཞིང༌། འཚེ་བ་མེད་པ། ཤེས་རབ་ཆེ་བ་ལ་སོགས་ཕུན་སུམ་ཚོགས་པ་དུ་མས་འབྱོར་པར་ཤོག་ཅིག །སེམས་ཅན་གཞན་རྣམས་ཀྱང་འདི་ལྟ་བུའི་གོ་འཕང་ལ་གནས་ན་ང་རེ་དགའ་སྙམ་དུ་ཡང་དང་ཡང་དུ་བསྒོམ། དེ་ཡང་དང་པོ་གང་ལ་སྐྱེ་སླ་བའི་ཡུལ་རང་གི་ཉེ་བ་དང་མཛའ་བཤེས་ལ་སོགས་པ་ལ་ཡོན་ཏན་དང་བདེ་སྐྱིད་ཡོད་པ་ལ་དམིགས་ནས་དགའ་བ་བསྒོམ། དེ་རྒྱུད་ལ་སྐྱེས་ནས་བར་མ་རྣམས་ལ་བསྒོམ། དེ་ནས་རང་ལ་གནོད་བྱེད་ཀྱི་དགྲ་དང་ཁྱད་པར་ཕྲག་དོག་གི་གནས་སུ་གྱུར་པ་ཐམས་ཅད་ལ། གཞན་འབྱོར་ཕུན་ཚོགས་ལ་མི་བཟོད་པའི་བློ་ངན་གྱི་རྩ་བ་དྲུངས་ནས་ཕྱུང་སྟེ། བདེ་བ་དང་ལྡན་པའི་ཆ་ཐམས་ཅད་ལ་དགའ་བ་ཁྱད་པར་ཅན་དུ་བསྒོམ་ཞིང་མཐར་དམིགས་པ་མེད་པའི་ངང་ལ་བཞག །དེ་ཡང་དགའ་བ་ནི་ཕྲག་དོག་མེད་པའི་བློ་ཡིན་པས་ཐབས་སྣ་ཚོགས་པས་བློ་སྦྱངས་ཏེ་ཕྲག་དོག་གི་བློ་ངན་འདི་རྒྱུད་ལ་མི་སྐྱེ་བའི་ཐབས་ལ་འབད་དགོས། ཁྱད་པར་རྒྱལ་བའི་སྲས་པོ་བྱང་ཆུབ་སེམས་དཔའ་རྣམས་ཀྱིས་སེམས་ཅན་ཐམས་ཅད་ཀྱི་དོན་དུ་སེམས་བསྐྱེད་ནས་སེམས་ཅན་དེ་དག་ཐམས་ཅད་གཏན་དུ་བདེ་བ་རྫོགས་པའི་སངས་རྒྱས་ཀྱི་གོ་འཕང་དང༌། འཕྲལ་དུ་བདེ་བ་མངོན་མཐོ་ལྷ་མིའི་གོ་འཕང་ལ་བཀོད་དགོས་རྒྱུ་ཡིན་པ་ལ། སེམས་ཅན་རང་རང་གི་ལས་དབང་གིས་ཡོན་ཏན་ནམ་འབྱོར་པ་ཕྲ་མོ་རེ་ཐོབ་པ་ལ། མི་དགའ་བ་སྐྱེ་བའི་ཐབས་ཅི་ལ་ཡོད། རང་རྒྱུད་ཕྲག་དོག་གིས་བསླད་ཕྱིན་ཆད་གཞན་གྱི་ཡོན་ཏན་མི་མཐོང་ཞིང༌། རང་གི་སྡིག་ཚབས་པོ་ཆེ་གསོག་པ་ཡིན་ཏེ། སྔོན་རྗེ་བཙུན་མི་ལ་སྐུ་བསོད་དང་ཕྲིན་ལས་རྒྱས་པའི་སྐབས། མཚན་ཉིད་ཀྱི་སྟོན་པ་དང་བློ་ཞེས་བྱ་བ་ཕྲག་དོག་སྐྱེས་ནས་རྒོལ་དུ་བྱུང་བ་ལ། རྗེ་བཙུན་གྱིས་མངོན་མཁྱེན་དང་རྫུ་འཕྲུལ་ཅི་ཙམ་ཞིག་བསྟན་ཀྱང་ཡིད་མི་ཆེས་ཤིང་ལོག་ལྟ་དང་སྐུར་འདེབས་ཁོ་ན་བྱེད་པས་ཕྱིས་གདོན་ཆེན་པོ་ཞིག་ཏུ་སྐྱེས་པ་དང༌། ཡང་དགེ་བཤེས་རྩག་ཕུ་བ་ཞེས་བྱ་བའི་མཚན་ཉིད་པ་ཞིག་གིས་རྗེ་བཙུན་ལ་དུག་དྲངས་པ་སོགས་ཀྱང་ཕྲག་དོག་ཁོ་ནའི་དབང་གིས་ཡིན། དེས་ན་ཕྲག་དོག་ཅན་གྱི་གང་ཟག་དེ་ལ། སངས་རྒྱས་དངོས་སུ་བྱོན་ཀྱང་འདྲེན་མི་ནུས་ཏེ་རང་རྒྱུད་ཕྲག་དོག་གིས་བསླད་པས་གཞན་གྱི་ཡོན་ཏན་མི་མཐོང༌། ཡོན་ཏན་མ་མཐོང་བས་དད་པ་སྤུ་ཙམ་ཡང་མི་སྐྱེ། དད་པ་མ་སྐྱེས་པས་ཐུམས་རྗེ་དང་བྱིན་རླབས་ཀྱི་སྣོད་དུ་མི་རུང་སྟེ། ལྷས་བྱིན་དང་ལེགས་སྐར་གཉིས་ཀྱང་བཅོམ་ལྡན་འདས་ཀྱི་གཅུང་ཡིན་པས་ཁོང་གཉིས་ཕྲག་དོག་གིས་རྒྱུད་འཁྲུགས་ཏེ། བཅོམ་ལྡན་འདས་ལ་དད་པ་ཅུང་ཟད་སྐྱེར་མ་འདོད་པས་ཚེ་གཅིག་ཏུ་སྟོན་པའི་དྲུང་ན་གནས་ཀྱང་འདུལ་བའི་ཐབས་མེད་པ་ཡིན། དེར་མ་ཟད་གཞན་ལ་བསམ་པ་ངན་པ་ཁོ་ན་བཟུང་བས་དེ་ལ་ཅུང་ཟད་ཀྱང་མི་གནོད་ཀྱང་རང་གི་སྡིག་ཚབས་པོ་ཆེ་སོག་པ་ཡིན་ཏེ། སྔོན་དགེ་བཤེས་ཆེ་རབ་གཉིས་འགྲན་ཟླར་ཡོད་པ་ལ། གཅིག་ལ་བུད་མེད་ཡོད་ཟེར་བ་ཐོས་པས། ཉེ་གནས་ལ་ཇ་ཞིམ་པ་ཞིག་སྐོལ་ཅིག །གཏམ་སྙན་ཐོས་ཟེར། ཇ་བསྐོལ་ནས་དྲངས་ཏེ་གཏམ་སྙན་ཅི་གསན་ཞུས་པས། རང་རེའི་འགྲན་ཟླ་དེ་ལ་བུད་མེད་བྱུང་ཟེར་ལོ། དེ་ཀུན་སྤངས་གྲགས་རྒྱལ་གྱིས་གསན་པས། ཞལ་ནག་ཏིང་སོང་ནས་དེ་གཉིས་སྡིག་པ་གང་ཆེའམ། གསུངས་ཟེར། དེ་ལྟར་ཕྲག་དོག་དང་འགྲན་སེམས་སོགས་རྟག་ཏུ་སྒོམ་པ་དེ་རང་ལ་མི་ཕན་གཞན་ལ་མི་གནོད། དོན་མེད་དུ་རང་གི་སྡིག་སོག་པ་ཡིན་པས་དེ་ལྟ་བུའི་བསམ་པ་ངན་པ་དེ་སྤངས་ཏེ། དུས་རྟག་ཏུ་གཞན་ལ་རིགས་དང་གཟུགས་དང་ནོར་དང་ཐོས་པ་ལ་སོགས་ཡོན་ཏན་དང་མཐུན་རྐྱེན་ཅི་ཙམ་འབྱོར་པ་ལ་སྙིང་ཐག་པ་ནས་དགའ་བ་བསྒོམ་ཞིང༌། འདི་ལ་འདི་ལྟ་བུའི་ཡོན་ཏན་དང་འབྱོར་པ་སོགས་ཡོད་པ་ང་རེ་དགའ། ད་དུང་འདི་ལ་འདི་དག་ལས་ལྷག་པའི་སྟོབས་དང་འབྱོར་བ་ཐོས་པ་ཡོན་ཏན་ལ་སོགས་པའི་དཔལ་གྱིས་འབྱོར་ཞིང་ཕུན་སུམ་ཚོགས་པར་གྱུར་ན་ཅི་མ་རུང་སྙམ་དུ་སྙིང་ཐག་པ་ནས་བསྒོམ། དགའ་བ་ཚད་མེད་པ་རྔ་མོས་རྡེའུ་སྟོར་ནས་རྙེད་པ་ལྟ་བུ་ཞེས་བྱ་སྟེ། རྔ་མོ་དེ་སེམས་ཅན་གཞན་ལས་ཀྱང་བུ་ལ་ལྷག་པར་བརྩེ་བ་ཡིན་པས། དེའི་རྡེའུ་དེ་སྟོར་ན་དེ་ཙམ་གྱི་མྱ་ངན་ཆེ་ཞིང༌། གལ་ཏེ་རྙེད་ན་བསམ་གྱིས་མི་ཁྱབ་པའི་དགའ་བ་སྐྱེ་བ་དེ་ལྟ་བུར་བསླབ་བོ། །དེ་ལྟར་ཚད་མེད་པ་བཞི་པོ་དེ་དག་བྱང་ཆུབ་ཀྱི་སེམས་མཚན་ཉིད་པ་རང་རྒྱུད་ལ་སྐྱེ་བའི་རྒྱུ་མ་ནོར་བ་ཡིན་པས། ཅི་ནས་ཀྱང་རྒྱུད་ལ་མ་སྐྱེས་བར་དུ་བསྒོམ་དགོས། དེ་ལྟར་ཚད་མེད་པ་བཞི་པོ་དེ་ཡང་དོན་ཚུར་བསྡུས་ཏེ་གོ་སླ་བར་བྱས་ན། བསམ་པ་བཟང་པོ་ཞིག་ལ་འདུ་བ་ཡིན་པས་དུས་དང་རྣམ་པ་ཐམས་ཅད་དུ་བསམ་པ་བཟང་པོ་ཁོ་ན་ལ་བསླབ་དགོས། སྔོན་ཇོ་བོ་རྗེ་ལྷ་གཅིག་ཕྱག་བསྙུང་བ་ལ་འབྲོམ་སྟོན་གྱི་པང་དུ་བཞག་ནས་འདི་ལ་ཁྱོད་ཀྱིས་བྱིན་རླབས་ཤིག་གྱིས་དང༌། ཁྱོད་ལ་བསམ་པ་བཟང་པོ་ཡོད་པ་ཡིན་གསུངས། བསམ་པ་བཟང་པོ་ཁོ་ན་གཙིགས་སུ་མཛད། ཁམས་བདེ་བྱེད་པ་ལ་ཡང་བསམ་པ་བཟང་པོ་བྱུང་ངམ་གསུངས། ཞལ་ཏ་མཛད་པ་ཐམས་ཅད་ལ་ཡང་བསམ་པ་བཟང་པོ་གྱིས་ཨང་གསུངས་པ་ཡིན། བསམ་པ་བཟང་ངན་འདིའི་དབང་གིས་ལས་དཀར་ནག་དང་སྟོབས་ཆེ་ཆུང་ཐམས་ཅད་ཀྱང་བསྒྱུར་འགྲོ་བ་ཡིན། བསམ་པ་བཟང་ན་ལུས་ངག་གི་ལས་གང་བྱས་དགེ་བར་འགྱུར་བ་ཡིན་ཏེ། སྔར་སཱཙྪའི་སྟེང་དུ་ལྷམ་ཀྲད་བཞག་པའི་ལོ་རྒྱུས་ལྟ་བུ་དང༌། བསམ་པ་ངན་ན་རྣམ་པ་དགེ་བ་ལྟར་སྣང་བ་རྣམས་ཀྱང་དོན་དུ་མི་དགེ་བར་འགྱུར་བས། དུས་དང་རྣམ་པ་ཐམས་ཅད་དུ་བསམ་པ་བཟང་པོ་ལ་བསླབ་དགོས། ཇི་སྐད་དུ། བསམ་པ་བཟང་ན་ས་དང་ལམ་ཡང་བཟང༌། །བསམ་པ་ངན་ན་ས་དང་ལམ་ཡང་ངན། །ཐམས་ཅད་བསམ་པ་དག་ལ་རགས་ལས་པས། །རྟག་པར་བསམ་པ་བཟང་ལ་འབད་པར་བྱ། །ཞེས་གསུངས། བསམ་པ་བཟང་ན་ས་དང་ལམ་ཡང་ཇི་ལྟར་བཟང་ན། སྔོན་རྒན་མོ་མ་བུ་གཉིས་ལག་སྦྲེལ་བྱས་ནས་ཆུ་ཆེན་པོ་ཞིག་ལ་འབོག་པས། མ་བུ་གཉིས་ཀ་ཆུས་ཁྱེར་སོང༌། མས་བསམ་པ་ལ་བུ་མོ་འདི་ཆུས་མི་ཁྱེར་བ་ཞིག་བྱུང་ན་ང་རང་ཆུས་ཁྱེར་ཀྱང་ཁྱེར་སྙམ། བུ་མོས་བསམ་པ་ལ། ཨ་མ་ཆུས་མ་ཁྱེར་ན་ང་རང་ཁྱེར་ཀྱང་ཁྱེར་སྙམ། གཉིས་ཀས་གཅིག་གིས་གཅིག་ལ་བསམ་པ་བཟང་པོ་བྱེད་བཞིན། ཆུ་ནང་དུ་ཤི་བས་གཉིས་ཀ་ཚངས་པའི་འཇིག་རྟེན་དུ་སྐྱེས་པ་ཡིན། ཡང་སྔོན་བྱས་ཀོ་ཁར། གྲུ་ཞིག་གི་ནང་དུ་བཙུན་པ་དྲུག་བང་ཆེན་པ་ཞིག་དང་བདུན་ཞུགས་ནས་ཕྱིན་པས། གྲུ་བཏང་ནས་ཆུའི་བཞི་ཆ་ཙམ་སོང་བ་དང་གྲུ་པ་ན་རེ་གྲུ་ལྕི་འདུག་པས་རྐྱལ་ཤེས་པ་ཞིག་ཡོད་ན་བོབས་ཡང་ན་ང་ཆུ་ནང་དུ་འབབ་པ་ཡིན་པས་ཁྱེད་ཚོའི་གཅིག་གིས་སྐྱ་བ་ཟུང་ཟེར་བ་ལ། ཐམས་ཅད་ཀྱིས་ཆུ་ལ་རྐྱལ་བ་དང༌། སྐྱ་བ་འཛིན་པ་གཉིས་ཀ་མི་ཤེས་པར་འདུག་པས། བང་ཕྱིན་པས་ཐམས་ཅད་འཆི་བ་བས་ང་གཅིག་པུ་ཤི་བ་དྲག་ཟེར་ནས་ཆུ་ལ་མཆོངས་པས། དེ་མ་ཐག་འཇའ་ཟུག་མེ་ཏོག་གི་ཆར་བབས། རྐྱལ་མི་ཤེས་ཀྱང་ཆུའི་ཕ་རི་ལ་སླེབ་ནས་མ་ཤི་བ་ཡིན། དེ་སྔོན་ཆོས་བྱས་པ་ཞིག་མིན་ཀྱང་འཕྲལ་དུ་བསམ་པ་བཟང་པོ་གཅིག་སྐྱེས་པ་ལ་ཡང་དེ་ལྟ་བུའི་ཕན་ཡོན་ཡོད་པ་ཡིན། བསམ་པ་དན་ནས་དང་ལམ་ཡང་ཇི་ལྟར་ངན་ན། སྔོན་སྦྲང་པོ་ཞིག་རྒྱ་སྒོའི་འགགས་སུ་ཉལ་ནས་རྒྱལ་པོ་འདི་མགོ་ཆད་ནས་ཤི་སྟེ་ང་རང་རྒྱལ་པོ་བྱས་ན་ཇི་མ་རུང་སྙམ་པ་ཡང་དང་ཡང་དུ་བློ་ལ་སྐྱེས། ནངས་པར་གཉིད་དུ་ཤོར་ནས་ཉལ་ཡོད་བའི་ཚེ་རྒྱལ་པོ་ཤིང་རྟ་ལ་ཞོན་ནས་འོང་བས་ཤིང་རྟའི་འཁོར་ལོས་ཁོའི་རྐེ་ལ་བརྒྱབ་སྟེ་མགོ་བཅད་པ་ཡིན། ལར་རང་གིས་ཆོས་ཞུས་པའི་དོན་པོ་དུས་དང་རྣམ་པ་ཐམས་ཅད་དུ་དྲན་པ་དང་ཤེས་བཞིན་གྱིས་བཟུང་ནས་རང་རྒྱུད་ལ་བརྟག་དཔྱད་མ་བྱས་ན་དོན་མེད་དུ་ཆགས་སྡང་གི་བློ་དྲག་པོས་ལས་ངན་ཚབས་པོ་ཆེ་སོག་འགྲོ་བ་ལ་ཚེགས་མེད་པ་ཡིན། སྤྲང་རྒན་དེ་ཡང་འགྲུབ་མི་སྲིད་པའི་བསམ་བློ་དེ་ལྟ་བུ་ཞིག་སྐྱེས་པས་འབྲས་བུ་འཕྲལ་དུ་སྨིན་པ་ཡིན་ཏེ། རྒྱལ་པོ་ཕོ་བྲང་གི་དབུས་ན་རིན་པོ་ཆེའི་ཁྲི་ལ་བདེ་སྐྱིད་དང་ལྡན་པར་གཟིམས་ནས་བཞུགས་ཡོད་པའི་དབུ་ཆད་དོན་ཀྱང་མེད། གལ་ཏེ་ཆད་ནས་རྒྱལ་པོ་གྲོང་སོང་ཡང་རྒྱལ་པོའི་སྲས་ཀྱིས་རྒྱལ་སྲིད་མི་བྱེད། བློན་པོ་སྟག་གཟིག་དོམ་དྲེད་ལྟ་བུ་ཡོད་པ་དེ་དག་གིས་རྒྱལ་ས་མི་འཛིན་པར། སྤྲང་རྒན་ཁོ་སེར་ཁ་སེ་རྒྱལ་ས་ལ་འགོད་དོན་ཅི་ལ་ཡོད། དེས་ན་རང་རྒྱུད་ལ་ལེགས་པར་མ་བརྟགས་ན། དོན་མེད་དུ་དེ་ལྟ་བུའི་བསམ་པ་ངན་པ་ཡང་སྐྱེ་སྲིད་པ་ཡིན་པས། དགེ་བཤེས་ཤ་བོ་པའི་ཞལ་ནས། སྲིད་པ་མང་པོ་འཕེལ་གྱི་ཡིད་ཀྱི་རྒྱལ་སྲིད་མ་སྐྱོངས། །ཞེས་གསུངས། གཞན་ཡང༌། སྔོན་བཅོམ་ལྡན་འདས་དགེ་སློང་གི་དགེ་འདུན་དང་བཅས་པ་སྦྱིན་བདག་གི་ཁྱིམ་དུ་བསོད་སྙོམས་ལ་སྤྱན་དྲངས་པའི་ཚེ། སློང་མོ་བརྒྱལ་རིགས་ཀྱི་ཁྱེའུ་ཞིག་དང༌། བྲམ་ཟེའི་ཁྱེའུ་ཞིག་སྟེ་གཉིས་ཡོད་པ། བྲམ་ཟེའི་རིགས་ཀྱི་ཁྱེའུ་དེས་སངས་རྒྱས་འཁོར་བཅས་ཀྱིས་བསོད་སྙོམས་མ་བཞེས་གོང་བསླངས་པས་ཅི་ཡང་མ་རྙེད། རྒྱལ་རིགས་ཀྱི་ཁྱེའུ་དེས་བཞེས་པ་ཟིན་ནས་བསླངས་པས་ལྷུང་བཟེད་ཀྱི་ལྷག་མ་ཁ་ཟས་བཟང་པོ་མང་པོ་རྙེད། དེ་གཉིས་ཕྱི་དྲོ་ལམ་བར་ཞིག་ཏུ་གཏམ་བྱས་པས། རྒྱལ་རིགས་ཀྱི་ཁྱེའུ་དེ་ན་རེ། གལ་ཏེ་ང་ལ་ནོར་དང་ལོངས་སྤྱོད་ཅིག་ཡོད་ན་ངས་བཅོམ་ལྡན་འདས་འཁོར་དང་བཅས་པ་ལ་ཇི་སྲིད་འཚོ་བའི་བར་དུ་ན་བཟའ་དང༌། བསོད་སྙོམས་ཀྱིས་མཆོད་དེ། ཡོ་བྱད་ཐམས་ཅད་ཀྱིས་བསྟབས་ནས་བསྙེན་བཀུར་བགྱིད་དོ་ཟེར། བྲམ་ཟེའི་ཁྱེའུ་ན་རེ། གལ་ཏེ་ང་ལ་དབང་ཞིག་ཡོད་ནས་ཡུལ་གྱི་རྒྱལ་པོ་ཡིན་ན་ངས་དགེ་སྦྱོང་མགོ་རེག་དེ་འཁོར་དང་བཅས་པའི་མགོ་དྲུངས་ནས་བཅད་དོ་ཟེར། དེར་རྒྱལ་རིགས་ཀྱི་ཁྱེའུ་དེ་ཡུལ་གཞན་ཞིག་ཏུ་ཕྱིན་ནས་ཤིང་སྡོང་ཆེན་པོ་ཞིག་གི་གྲིབ་མ་ལ་བསྡད་པས། ཤིང་གཞན་གྱི་གྲིབ་མ་ཡོལ་ནས་སོང་ཡང་ཁྱེའུ་ཡོད་པའི་གྲིབ་མ་དེ་མ་ཡོལ་བར་བསྡད། ཡུལ་དེའི་རྒྱལ་པོ་ཤི་ནས་སྲས་མེད་པས་མི་བསོད་ནམས་དང་དབང་ཐང་གང་ཆེ་བདེ་རྒྱལ་པོ་བྱེད་དོ་ཟེར་ནས་ཐམས་ཅད་ཀྱིས་བཙལ་བས། ཁྱེའུ་དེ་གུང་ཡོལ་ཀྱང་གྲིབ་མས་མ་བཏང་བར་གཉིད་ལོག་པ་མཐོང་བས་བསླངས་ནས་རྒྱལ་སྲིད་ལ་བཀོད། ཕྱིས་ཁོ་རང་གི་འདོད་པ་ལྟར་སངས་རྒྱས་འཁོར་བཅས་ལ་ཡང་མཆོད་པ་ཡིན། བྲམ་ཟེའི་ཁྱེའུ་དེ་ལམ་འགགས་ཤིག་ཏུ་ཉལ་བསྡད་པས། ཤིང་རྟ་འཁྱམས་པས་རྐེ་ལ་ཕོག་སྟེ་མགོ་བཅད་པའི་ལོ་རྒྱུས་ཀྱང་ཡོད། དེས་ན་རྟག་ཏུ་བསམ་པ་བཟང་པོ་ཁོ་ན་ལ་བསླབས་ན་ཚེ་འདིར་ཡང་བསམ་པའི་དོན་ཐམས་ཅད་ཡིད་བཞིན་དུ་འགྲུབ། དཀར་ཕྱོགས་ཀྱི་ལྷ་རྣམས་ཀྱིས་སྲུང་ཞིང་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཀྱིས་བྱིན་གྱིས་རློབ། ཅི་བྱས་དགེ་བར་འགྱུར་ཞིང་འཆི་ཁ་གནད་གཅོད་མི་འབྱུང༌། ཕྱི་མ་ལྷ་དང་མི་ཡི་གོ་འཕང་ཐོབ་ཅིང༌། མཐར་ཐུག་རྫོགས་པའི་སངས་རྒྱས་ཀྱི་གོ་འཕང་མངོན་དུ་འགྱུར་བ་ཡིན་པས། ཙབ་ཙོབ་ཏུ་རང་རྒྱུད་ལ་མི་རྟོག་པར་ཕྱག་དང་བསྐོར་བ་ཁ་ཏོན་དང་བཟླས་བརྗོད་སོགས་དགེ་བ་རྒྱ་ཆེན་པོ་བྱེད་ཁུ་ལས། རྟག་ཏུ་རང་གི་རྒྱུད་ལ་བརྟགས་ནས་བསམ་པ་བཟང་པོ་ལ་བསླབ་པ་གལ་ཆེའོ། །
ཁམས་སྡེ་དགེ་ཡི་དབུས་མཇལ་མཁན་ཁ་ཅིག་གིས། ཟླ་བ་དྲུག་སྟེ་ལོ་ཕྱེད་རིང་སྤྱི་ལེ2100བརྒལ་ཏེ་གོམ་མཚམས་རེ་རེ་ནས་བརྐྱངས་ཕྱག་འཚལ་ཞོར་རྒྱང་རིང་གི་དབུས་གཙང་བསྙེགས། ལྷ་ས་བསྙེགས། གཞོན་ནུ་ཤ་དར་ཁྲག་དར་ཞིག་གིས་ཀྱང་མི་ཐེག་པའི་དཀའ་སྡུག་མྱངས་དགོས་ན། དགུང་ལོ66ལ་སོན་པའི་བགྲེས་པོ་ཞིག་གིས་ཟས་གོས་སྡོད་གུར་སོགས་བླུགས་པའི་ཤིང་རྟ་དྲུད་དེ་ལྷ་སར་མཇལ་བ་ལ་ངལ་བ་ག་ཙམ་མྱངས་མི་དགོས་སམ། ཡིན་ཡང་འདི་དག་ཡོད་ཚད་མནོག་ཆུང་བའི་རང་དོན་ཁོ་ན་ཙམ་གྱི་ཆེད་མ་ཡིན་པར་མཐའ་མེད་པའི་སེམས་ཅན་ཡང་ཡིད་ལ་བཅངས་ཡོད་པ་རེད།
ཇོ་བོ་རྗེའི་རྣམ་ཐར། ཇོ་བོ་རྗེའི་རྣམ་ཐར་ལམ་ཡིག་ཆོས་ཀྱི་འབྱུང་གནས་ཞེས་བྱ་བ་ལས། དེ་ལྟར་བླ་མ་ཐམས་ཅད་མཁྱེན་པ་དེས། ། མེ་ཕོ་རྟ་ཡི་ལོ་ལ་སྐུ་འཁྲུངས་ནས། །ལོ་བདུན་བར་དུ་རྒྱལ་པོའི་ཁབ་ཏུ་བཞུགས། །བཅུ་དགུའི་བར་དུ་ཨ་བ་དྷཱུ་ཏཱི་བསྐྱངས། །བཞི་བཅུའི་བར་དུ་བླ་མ་དཔག་མེད་བསྟེན། །དྲུག་ཅུའི་བར་དུ་རྒྱ་གར་ཆོས་ཀྱིས་བསྐྱངས། །ཆུ་ཕོ་རྟ་ལ་ཁ་བ་ཅན་དུ་བྱོན། ། ཟླ་བ་དགུ་རུ་མངའ་རིས་སྟོད་དུ་བཞུགས། །རྒྱལ་པོའི་ཐུགས་དགོངས་ཐམས་ཅད་རྫོགས་པར་མཛད། །ལོ་གཅིག་ཟླ་བ་གསུམ་དུ་གཙང་རྣམས་འགྲིམས། །ཀུན་ཏུ་སངས་རྒྱས་བསྟན་པ་དར་བར་མཛད། །ཐང་ཆེན་གནས་སུ་ཟླ་བ་བརྒྱད་ཙམ་བཞུགས། །དམ་པ་རྣམས་ཀྱི་ཐུགས་དགོངས་རྫོགས་པར་མཛད། ། ཞག་རེ་ཞག་གཉིས་བབལ་མལ་བརྩིས་པའི་སར། །ཟླ་བ་བཞི་ཙམ་གཞན་དོན་དཔག་མེད་མཛད། །དེ་ལྟར་ལོ་གསུམ་སོང་ནས་སྙེ་ཐང་དུ་། །བཞུགས་ཐེངས་གསུམ་ལ་ཟླ་བ་དྲུག་ཙམ་འདས། ། ཡེར་བའི་གནས་སུ་ཟླ་བ་གཉིས་བཞུགས་ཏེ། ། ལྷ་ས་རྒྱ་གསར་སྒང་དང་སྟོད་ལུང་སོགས། །ཕྱོགས་ཕྱོགས་བབ་མལ་རྣམས་སུ་ཟླ་གཅིག་འདས། །དེ་ལྟར་ང་ལ་བརྟེན་ནས་ལོ་དགུ་དང་། །ཁུ་ལ་བརྟེན་ནས་ཟླ་བ་བརྒྱད་དང་ནི། །བབ་མལ་རྣམས་སུ་ཟླ་བ་བཞི་ཙམ་དང་། །གཙང་གི་ཕྱོགས་སུ་ལོ་གཉིས་ཉེ་བར་གནས། །དྲིལ་བས་དགུང་ལོ་བདུན་ཅུ་དོན་གཉིས་པའི། །རྟ་ལོ་དབྱུག་གུའི་ཚེས་གཅིག་ནས་བརྩམས་ཏེ། །བཅོ་བརྒྱད་བར་དུ་སྙུང་ཚུལ་བསྟན་པ་ལ། །འབྲོམ་སྟོན་ཁོ་ན་དྲུང་ན་མཆིས་པ་ཡིན། །རྗེ་དེ་ཕ་ཡིན་ཁོ་བོ་བུ་གཅིག་ཡིན། །ཞལ་ཆེམས་ལུང་བསྟན་གདམས་ངག་ཐུགས་ཕབ་ནས། །ཐུབ་པས་དགའ་ལྡན་གནས་མཆོག་ཉམས་དགའ་བར། །བྱམས་པ་མགོན་ལ་རྒྱལ་ཚབ་དབང་བསྐུར་ལྟར། །སྟོན་དུས་ལོ་ཐོག་རྒྱས་པར་གྱུར་པ་ན། །བདག་ལ་རྒྱལ་ཚབ་དམ་པར་དབང་བསྐུར་ནས། །དབྱུག་གུའི་གྲལ་ཚེས་བཅོ་བརྒྱད་གྱུར་པ་ན། །འཇིག་རྟེན་མགོན་པོ་དགའ་ལྡན་གནས་སུ་གཤེགས། ། ཞེས་གསུངས། ཇོ་བོ་རྗེ་དཔལ་ལྡན་ཨ་ཏི་ཤ་ནི་རྒྱ་གར་ཤར་ཕྱོཊ་བྷང་ག་ལ་ཞེས་པའི་གྲོང་ཁྱེར་གྱི་ཟ་ཧོར་རྒྱལ་པོའི་ཁབ་ཏུ་ཡབ་རྒྱལ་པོ་དགེ་བའི་དཔལ་དང་། ཡུམ་དཔལ་མོ་འོད་ཟེར་ཞེས་པ་གཉིས་ཀྱི་སྲས་སུ་ཆུ་ཕོ་རྟ་ཡི་ལོ་སྟེ། ཕྱི་ལོ་982འཁྲུངས། ཆུང་དུས་སུ་ཕྱི་རོལ་མུ་སྟེགས་པ་དང་སྒྲ་ཚད་སོགས་སྦྱངས་པ་མཛད་པ་དང༌། ཕྱིས་སུ་དཔལ་ན་ལེནྡྲའི་བླ་མ་བྱང་ཆུབ་བཟང་པོ་སོགས་བསྟེན་ཅིང་མཐར་རི་ནག་པོའི་རྣལ་འབྱོར་བ་སྒྲ་གཅན་གསང་བའི་རྡོ་རྗེ་ལས་ཀྱེ་རྡོ་རྗེའི་དཀྱིལ་འཁོར་དུ་དབང་བསྐུར་ཞུས། རིམ་པ་གཉིས་ལ་བརྟན་པ་ཐོབ། གསང་མཚན་ཡེ་ཤེས་གསང་བའི་རྡོ་རྗེ་ཞེས་གསོལ། དགུང་ལོ་བཅོ་ལྔའི་དུས་སུ་ཕྱི་རོལ་པའི་མཎྜི་ཏ་གཅིག་དང་རྩོད་པས་དེ་ལས་རྒྱལ། དགུང་ལོ་ཉེར་དགུའི་ཐོག་རྒྱ་གར་རྡོ་རྗེ་གདན་གྱི་མ་ཏི་རྦྷིཧ་རར་སངས་རྒྱས་ཡེ་ཤེས་ཞབས་ཀྱི་བཀའ་བརྒྱུད་པ་དང་། ཕལ་ཆེན་སྡེ་པའི་གནས་བརྟན་ཆེན་པོ་སྦྱོར་བའི་ལམ་གྱི་ཕྱོགས་གཅིག་ཏུ་གནས་པ་ཤཱི་ལ་རཀྵི་ཏ་ཞེས་བྱ་བ་ལས་དགུང་ལོ་ཉེར་དགུའི་ལོར་རབ་ཏུ་བྱུང་ཞིང་བསྙེན་པར་རྫོཊ། མཚན་ལའང་དཱི་པཾ་ཀཱ་ར་ཤྲི་ཛྙཱ་ན་ཞེས་བོད་སྐད་དུ་དཔལ་མར་མེ་མཛད་ཡེ་ཤེས་ཞེས་གསོལ། དེ་ནས་མཚན་ཉིད་ཀྱི་ཐེག་པ་མཐའ་དག་དང་སྡེ་པ་བཞི་ཀའི་སྡེ་སྣོད་ཕལ་ཆེར་གསན་སྦྱངས་མཛད་པ་དང་བླ་མ་ངྷརྨ་རཀྵ་ཏ་ལ་ཨོ་ཏནྣཔུ་རིར་བྱེ་བྲག་ཏུ་བཤད་པ་ཆེན་པོ་བམ་པོ་བརྒྱད་བརྒྱ་ཡོད་པའི་བསྟན་བཅོས་ལ་ལོ་བཅུ་གཉིས་གསན། བླ་མ་གསེར་གླིང་པའི་དྲུང་དུ་བཅར་ཕྱིར་ལོ་གཅིག་ཟླ་བ་གཅིག་རྒྱ་མཚོའི་ནང་གྲུ་གཟིངས་སུ་ཕེབས་པའི་དུས་བགེགས་བར་ཆད་མང་པོ་འཕྲད་ཀྱང་ཁྱད་དུ་བསད་དེ་བླ་མ་གསེར་གླིང་པའི་དྲུང་དུ་བྱོན་ནས་བྱང་ཆུབ་མཆོག་ཏུ་སེམས་བསྐྱེད་པ་གཙོ་བོར་བྱས་པ་གདམས་པ་མཐའ་ཡས་པ་ལོ་བཅུ་གཉིས་རིང་ང་གསན་སྦྱངས་གནང་། བླ་མ་གསེར་གླིང་པས་ཀྱང་རང་གི་ཐུགས་དམ་གྱི་རྟེན་ཐུབ་དབང་གི་གསེར་སྐུ་དེ་ཇོ་བོའི་ཕྱག་ཏུ་ཕུལ་ནས་བསྟན་པའི་བདག་པོར་བྱིན་གྱིས་རླབས། ལྷོ་ཕྱོགས་པའི་མུ་སྟེགས་པའི་པཎྜི་ཏ་གདུགས་བཅུ་གསུམ་ཕུབ་པ་དང་གདུགས་བརྒྱད་པ་ཕུབ་པ་གདུགས་ལྔ་པ་ཕུབ་པ་རྣམས་དང་བསྟན་པ་རྒྱན་དུ་བཞག་ནས་རིམ་པར་རྩོད་པའི་བྱ་བ་རྩོམ་པས་ན་ཇོ་བོ་རྒྱལ་ཏེ་མུ་སྟེགས་པ་དེ་ཐམས་ཅད་ནང་པར་བཅུག མགོན་པོ་ཀླུ་སྒྲུབ་ནས་བརྒྱུད་པའི་ཟབ་མོའི་གདམས་པ་རྣམས་རིག་པའི་ཁུ་བྱུག་ཆེ་བ་དང༌། བླ་མ་བྱང་ཆུབ་བཟང་པོ་དང༌། ཨ་ཝ་དྷཱུ་ཏི་བ་རྣམས་ལ་གསན། བྱམས་པ་ཐོགས་མེད་ནས་བརྒྱུད་པའི་རྒྱ་ཆེ་བའི་ལམ་གྱི་རིམ་པ་རྣམས་བླ་མ་གསེར་གླིང་བ་དང་ཤནྟི་པ་ལས་གསན་ནས་གཞུང་གདམས་ངག་མ་ལུས་པ་ཐུགས་སུ་ཆུད། གསེར་གླིང་བའི་དྲུང་དུ་ལོ་བཅུ་གཉིས་སུ་བཞུགས། ཁོང་ལ་སྤྱིར་སྔགས་དང་ཕ་རོལ་ཏུ་ཕྱིན་པའི་གདམས་པ་གསན་པའི་བླ་མ་བདུན་བཅུ་རྩ་གཉིས་ཡོད། རྒྱལ་པོ་མ་ཧ་པཱ་ལའི་རིང༌། ཇོ་བོ་ཆེན་པོ་བི་ཀྲ་མ་ཤི་ལའི་གཙུག་ལག་ཁང་དུ་སྤྱན་དྲངས། གནམ་གནོན་དང་ངང་ཚུལ་སོགས་ཀྱི་གཙུག་ལག་ཁང་བཅོ་བརྒྱད་ཀྱི་བཅོ་བརྒྱད་ཀྱི་བདག་པོ་མཛད། པཎ་ཆེན་ན་རོ་བ་ཆེན་པོ་བི་མ་ཀྲ་ཤི་ལའི་གཙུག་ལག་ཁང་དུ་བྱོན། ཇོ་བོ་རྗེ་ཨ་ཏི་ཤ་བསྟན་པའི་བདག་པོར་མངའ་གསོལ་ལོ།། ཇོ་བོ་རྗེ་བོད་དུ་ཇི་ལྟར་ཕེབས་ཚུལ་ནི། ལྷ་བླ་མ་ཡེ་ཤེས་འོད་ཀྱི་རིང་ལ་སྟོད་མངས་རིས་ཆོས་ལོག་དར་བ་སོགས་ཀྱི་དབང་གིས་སངས་རྒྱས་བསྟན་པ་ཡང་དག་ཅིག་སྤེལ་མ་ཐུབ་པ་ལ།ལྷ་བླ་མ་ཡེ་ཤེས་འོད་ཀྱིས་རྒྱ་གར་པཎྜི་ཏ་གདན་དྲངས་ཏེ་བསྟན་པ་དག་ཐེར་བྱེད་པར་དགོངས་ཀྱང་ཁོང་གི་དགོངས་པ་མ་འགྲུབ་པར་སྐུ་ཚེ་རྫོགས་པ་དང༌། དབོན་པོ་བྱང་ཆུབ་འོད་ཀྱིས་རང་ཉིད་ཀྱི་ཁུ་བོའི་དགོངས་པ་འགྲུབ་པའི་ཆེད་དུ་ནག་ཚོ་ལོ་ཙཱ་བ་ཚུལ་ཁྲིམས་རྒྱལ་བ་དཔོན་གཡོག་ལྔ་རྒྱ་གར་དུ་ཇོ་བོ་རྗེ་ཨ་ཏི་ཤ་སྤྱན་འདྲེན་པར་མངགས་པ་ལ། ཕྱི་ལོ་1038ལོར་བོད་དུ་ཆིབས་ཁ་བསྒྱུར། བལ་ཡུལ་དུ་ལོ་གཅིག་རིང་བཞུགས་ནས་གཙུག་ལག་ཁང་བཞེངས། རྒྱ་བརྩོན་འགྲུས་སེང་གེ་བལ་ཡུལ་དུ་གཤེགས། མང་ཡུལ་གུང་ཐང་དུ་བྱོན་ཅིང་བཟོ་གནས་ཆེན་པོར་ཆགས་ཕེབས་ཏེ་ལོ་ཙཱ་བས་ཡོན་བདག་མཛད་ནས་དེར་ལོ་གཅིག་བཞུགས། 1040ལོར་མངའ་རིས་མཐོ་ལྡིང་གསེར་གྱི་ལྷ་ཁང་དུ་ཕྱག་ཕེབས། ལྷ་བླ་མ་ཁུ་དབོན་གྱི་དུས་སུ་པཎྜི་ཏ་མང་དུ་བྱོན་ཀྱང། རྗེ་བཙུན་འདི་ཉིད་མཁྱེན་པ་དང་ཐུགས་རྗེ་ཕུལ་དུ་བྱུང་བ་ཉིད་ཀྱིས་པཎྜི་ཏ་གཞན་ལས་ཁྱད་པར་འཕགས་ཤིང༌། བསྟན་པ་རིན་པོ་ཆེ་ཆེས་ཆེར་གསལ་བར་ནུས་ཉིད་དུ་མཐོང་ནས། ཇོ་བོ་ལ་ལྷ་བླ་མས། ཨ་ཏི་ཤ་ཞེས་མཚན་གསོལ་ཏེ། དོན་ནི་ཕུལ་དུ་བྱུང་བ་ཞེས་བྱ་བའོ། ། མངའ་རིས་སུ་ལོ་གསུམ་བཞུགས་པའི་རིང་ལ༌། བླ་མེད་བྱང་ཆུབ་ཀྱི་སེམས་སྒོམ་པའི་མན་ངག་གཙོར་གནང་ནས་གདུལ་བྱ་རྣམས་རྗེས་སུ་བཟུང་བས་བླ་མ་སྐྱབས་འགྲོ་བ་ཞེས་གྲགས།ལྷ་བླ་མ་བྱང་ཆུབ་འོད་ཀྱིས་སྐབས་དེའི་བོད་ཀྱི་བསྟན་པ་ལ་འདྲ་མི་འདྲའི་བལ་ཅོལ་མང་པོ་བྱུང་བ་ལ་དག་ཐེར་མཛད་རྒྱུར་དམིགས་ནས། ཐེག་པ་ཐུན་མོང་བའི་དྲི་བ་གཉིས་དང༌། ཕ་རོལ་ཏུ་ཕྱིན་པའི་དྲི་བ་གཉིས། སྔགས་ཀྱི་དྲི་བ་གསུམ་སྟེ་དྲི་བ་བདུན་མཛད་ནས། ཐེག་པ་ཆེན་པོ་མ་ལུས་པའི་དོན་ཚིག་ཉུང་ལ་དོན་འདུས་པ་བླ་མ་ཉིད་ཀྱིས་ཇི་ལྟར་སྐུ་ཉམས་སུ་བཞེས་པའི་བསྟན་བཅོས་ཤིག་མཛད་པར་ཞུས་ཞེས་བསྐུལ་བ་ལ། ཇོ་བོས་ཀྱང་བསྟན་པ་སྤྱི་ལ་ཕན་པའི་ཆེད་དུ་མཐོ་ལྡིང་དུ་བྱང་ཆུབ་ལམ་གྱི་སྒྲོན་མ་མཛད་དོ།། ལྷ་བླ་མ་བྱང་ཆུབ་འོད་ཀྱི་དྲི་བ་བདུན་པོ་འདི་དང་འདི་ཡིན་ཞེས་གསལ་པོར་བསྟན་རྒྱུ་མེད་ཀྱང༌། པཎ་ཆེན་བློ་བཟང་ཆོས་རྒྱན་མཆོག་གིས་བོད་ཀྱི་ལོ་རྒྱུས་དང་ཆོས་འབྱུང་སོགས་ལ་ཁོངས་བཅོལ་ནས་འདི་ལྟར་དཔྱད་ཡོད་དེ། སྟོད་དུ་ཇོ་བོ་ཕེབས་སྐབས། ཁུ་རྔོག་སོགས་དྲུག་གིས་ཐབས་ཤེས་ཡ་བྲལ་གྱིས་སངས་རྒྱའམ་མི་རྒྱ། བྱང་སྡོམ་གྱི་རྟེན་དུ་སོ་ཐར་དགོས་སམ་མི་དགོས། རྡོ་རྗེ་སློབ་དཔོན་གྱི་དབང་མ་ཐོབ་པར་རྒྱུད་འཆད་དུ་རུང་ངམ་མི་རུང༌། དབང་གོང་མ་གཉིས་ཚངས་པར་སྤྱོད་པས་བླང་དུ་རུང་ངམ་མི་རུང༌། དབང་མ་ཐོབ་པར་གསང་སྔགས་ཉམས་སུ་བླང་དུ་རུང་ངམ་མི་རུང་བྱ་བ་ལྔ་ཞུས་པས། ཇོ་བོའི་ཞལ་ནས། ཁྱེད་རྣམས་ཐུགས་ཚོད་མི་གདའ། དེ་རྣམས་ལས་མང་བ། ལྷ་བཙུན་པས་ཞུས་ནས་ལམ་སྒྲོན་ན་བདོག་གསུང༌། དེ་ལྟར་ན་ཕར་ཕྱིན་གྱི་དྲི་བ་གཉིས། སྔགས་ཀྱི་དྲི་བ་གསུམ་པོ་འདི་དང་འགྲིག་ལ། ཐེག་པ་ཐུན་མོང་གི་དྲི་བ་གཉིས་ཅི་ཡིན་རྩད་གཅོད་དགོས། ནག་ཚོས་མཛད་ཟེར་བའི་ལམ་སྒྲོན་གྱི་འགྲེལ་པ་བཤད་པའི་རྒྱན་བྱ་བ་ཞིག་ན། དྲི་བ་བདུན་འདི་ལྟར་ཐེག་ཆེན་གྱི་ལམ་རྟེན་གྱི་གང་ཟག་ཇི་ལྟ་བུ། སོ་སྐྱེའི་རྟེན་ལ་བྱང་ཆུབ་ཀྱི་སེམས་སྐྱེ་མི་སྐྱེ། སོར་ཐར་གྱི་སྡོམ་པ་བྱང་སྡོམ་གྱི་རྟེན་དུ་དགོས་མི་དགོས། སོ་ཐར་གྱི་སྡོམ་ལྡན་གྱིས་བྱང་སྡོམ་བླངས་ན་གནས་འགྱུར་རམ་གཉིས་ཀ་དང་ལྡན། ཚོགས་གཉིས་གསོག་པ་ལ་ཐབས་ཤེས་ཟུང་འབྲེལ་དུ་དགོས་སུ་མི་དགོས། དབུ་སེམས་གཉིས་ཡང་དག་པའི་དོན་གང་གཟུང༌། ཐེག་ཆེན་གསང་སྔགས་ཀྱི་སྒོར་ཞུགས་ན་ཇི་ལྟར་བྱ་ཞེས་པའི་ལན་གཞུང་དང་རིམ་གྱིས་སྦྱར། ཞེས་གསུངས་འདུག ཇོ་བོ་རྗེ་ཨ་ཏི་ཤ་མངའ་རིས་ནས་ལོ་གསུམ་འགོར་རྗེས། འབྲོམ་སྟོན་པས་དབུས་སུ་སྤྱན་དྲངས། ཁུ་སྟོན་གྱི་ཞུ་བ་ལྟར་ཡར་ལུང་དུ་ཟླ་བ་གཅིག་རིང་བཞུགས། དེ་རྗེས་བསམ་ཡས་སུ་བྱོན་ནས་དཔེ་དཀར་གླིང་དུ་བཞུགས། དེ་རྗེས་སྙེ་ཐང་དུ་ཕེབས་ནས་འབྲོམ་སྟོན་པ་ལ་སྐྱེས་བུ་གསུམ་གྱི་ཁྲིད་ཀྱི་གདམས་པ་གནང༌། དེ་ནས་རྔོག་ལེགས་པའི་ཤེས་རབ་ཀྱིས་ལྷ་སར་སྤྱན་དྲངས། ལྷ་སའི་གཙུག་ལག་ཁང་གི་ཀ་བ་ཤིང་ལོ་ཅན་གྱི་གསེབ་ནས་སྲོང་བཙན་སྒམ་པོའི་བཀའ་ཆེམས་ཀ་འཁོལ་མ་གཏེར་ནས་བཞེས་པར་གྲགས། ཇོ་བོ་རྗེས་འབྲོམ་སྟོན་ལ་ཁྱོད་ཀྱིས་གནས་གཞི་ཆུང་ཆུང་ཞིག་བརྩིགས་དང༌། ངའི་བསྟན་པ་རྣམས་ཁྱོད་ལ་གཏོད་པ་ཡིན་གསུངས་པར་སྤྱིར་བདག་འཁོས་ཆུང༌། བྱེ་བྲག་ཏུ་རྟེན་དགེ་བསྙེན་དུ་སོང་བས་བྱ་བ་ཆེན་པོ་སྒྲུབ་མི་ནུས་ཞུས་པར། ཇོ་བོས། བསླབ་པ་བཞིན་གྱི་བྱ་བ་རྣམས་ཇི་ལྟ་བ་བཞིན་དུ་བགྱིས། ངས་བྱིན་གྱིས་རློབས་པས་སེམས་ཁྲལ་མི་དགོས་གསུངས་པ་ལྟར་ཕྱིས་འབྲོམ་སྟོན་པས་རབ་བྱུང་དང་པོའི་མེ་སྤྲེལ་ལོ་སྟེ་སྤྱི་ལོ་1056ལོར་རྭ་སྒྲེང་བཏབ་པ་ནས་བཟུང་ཇོ་བོ་རྗེའི་བཤེད་སྲོལ་དར་སྤེལ་བྱུང་བའི་ཆོས་ལུགས་ལ་བཀའ་བདམས་པ་ཞེས་སུ་གྲགས་པ་བཅས་མཐར་ཇོ་བོ་རྗེ་སྙེ་ཐང་དུ་རབ་བྱུང་དང་པོའི་ཤིང་རྟ་ལོ་སྟེ་སྤྱི་ལོ་1054ལོར་སྐུ་གཤེགས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱིས་ཀྱང༌། བོད་དུ་ཕེབས་ནས་ཟབ་པ་དང་རྒྱ་ཆེ་བ་བའི་ཆོས་ཀྱི་འཁོར་ལོ་མཐའ་ཡས་པ་བསྐོར་ཞིག་གཞུང་བྱང་ཆུབ་ལམ་སྒྲོན་མཛད་པ་ལ་སོགས་པའི་སྒོ་ནས་རྒྱལ་བའི་བསྟན་པའི་སྲོལ་ནུབ་པ་རྣམས་གསར་དུ་བཙུགས། སྲོལ་ཅུང་ཟད་ཡོད་པ་རྣམས་གསལ་པར་མཛད། མ་རྟོགས་པ་དང་ལོག་པར་རྟོག་པ་དང༌། ཐེ་ཚོམ་གྱི་དྲི་མས་སྦགས་པ་རྣམས་བསལ་ཏེ། བསྟན་པ་རིན་པོ་ཆེ་གཞི་ནས་ཉིན་མོར་མཛད་པས། ཀུན་ཀྱང་མངོན་མཐོ་དང་ངེས་ལེགས་ཀྱི་ལམ་མ་ནོར་བ་ལ་དངོས་དང་བརྒྱུད་པས་འཁྲིད་པར་མཛད་པ་ཡིན་ཏེ། བསྟོད་པ་ལས། ཇོ་བོ་བོད་དུ་མ་བྱོན་ན། ཐམས་ཅད་ལོང་བ་བཞིན་དུ་གྱུར། མཁྱེན་པ་རྒྱས་པ་ཁྱོད་བྱོན་པས། །བོད་དུ་ཡེ་ཤེས་ཉི་མ་ཤར། ཞེས་གསུངས་ཡོད་དོ། །
མཐོང་ཆོས་མྱོང་ངེས་དང་། སྐྱེ་ནས་མྱོང་ངེས། ལན་གྲངས་གཞན་ལ་མྱོང་འགྱུར་ཏེ་གསུམ། ཡང་ན་ལས་དང་རྣམ་སྨིན་གཉིས་ཀ་ནག་པ་དང་། དཀར་བ། དཀར་ནག་འདྲེས་མའི་ལས་གསུམ། །
ཁྱད་པར་འབའ་རོམ་སྙན་བརྒྱུད་ཟབ་མོའི་གདམས་སྐོར་རྣམས་ཇི་ལྟར་གསན་ནས། ཉམས་བཞེས་འཛིན་སྐྱོང་སྤེལ་བར་མཛད་པའི་ཚུལ་ནི། དང་པོ་བླ་མ་རིན་པོ་ཆེ་ཀརྨ་བཀའ་བརྒྱུད་བཀྲ་ཤིས་མདུན་བཅར་ཞུས་ནས། བདེ་མཆོག་བསྙེན་པ་མ་བཞག་ན་ཆོས་དྲུག་མི་གནང་བའི་བཀའ་རྒྱ་ཡོད་པས། ཁྱེད་ཀྱིས་དང་པོ་སྔོན་འགྲོ་ཞོག། དེ་ནས་བདེ་མཆོག་དབང་གནང་། བདེ་མཆོག་བསྙེན་པ་བཞག་རྗེས་ཆོས་དྲུག་འབུལ་ཆོག དེ་བར་ཁྱེད་ཀྱི་འདོད་ཆོས་ཐུགས་མོས་གང་ཡོད་གནང་གསུངས་ནས། སྨིན་གྲོལ་རྒྱབ་བརྟེན་ཅི་རིགས་དང་། ཁྱད་པར་དོན་བརྒྱུད་འཕོ་བ་ཆེན་པོའི་དབང་བསྐོར་ཏེ། དོན་གྱི་བརྒྱུད་པ་བཏད་པ་དང་འབྲེལ། ཁྱེད་ཀྱིས་འབའ་རོམ་རང་ལུགས་ཀྱི་སྒྲུབ་གྲྭ་ཚུགས་ཐབས་དང་། འབའ་རོམ་པའི་བསྟན་པ་ལ་སྲི་ཞུ་གཡེལ་ལྷོད་མེད་པ་མཛོད། གསུངས་ནས་ཞལ་ཏ་གནང་བས། བླ་མ་རིན་པོ་ཆེས་རང་ལུགས་སྒྲུབ་གྲྭ་འཛུག་རྒྱུའི་ཞལ་བཞེས་མཛད། དེ་དུས་འབར་རྡོར་རིན་པོ་ཆེའི་དབོན་མོ་ཚེ་མཚམས་འདག་སྦྱར་དུ་བཞུགས་པ་ཞིག་ཡོད་པ་དེ། སྐུ་ལུས་མ་སྤངས་པར་མཁའ་སྤྱོད་དུ་གཤེགས་ཚུལ་ཞུ་འཕྲིན་བང་མི་འབྱོར་བའི་ངོ་མཚར་གཏམ་སྙན་ཀྱང་གསན།
དེ་སྔ་བོད་ས་གནས་སྲིད་གཞུང་སྐབས་མོན་ཁུལ་གྱི་འགོ་འཛིན་གྱི་དཔོན་གནས་ཤིག་སྟེ། མོན་ཡུལ་ནི་སྔར་བཙན་པོ་སྲོང་བཙན་སྒམ་པོའི་སྐབས་ནས་བོད་ཁོངས་བསྙོན་མེད་ཐོག་རྒྱ་བཟའ་ཀོང་ཇོས་བོད་ཀྱི་ས་བཀྲ་རྩིས་སྐབས་མཐའ་འདུལ་གཙུག་ལག་ཁང་གི་ཡ་གྱལ་ལེགས་པོ་ས་གནས་སུ་རུ་གནོན་ལྷ་ཁང་བརྩིགས་ཤིང་། བོད་རབ་བྱུང་བཅུ་དྲུག་པའི་ས་ཕག་ལོ་ཕན་ལ་མོན་ཤ་འུག་སྟག་སྒོ་ཞེས་པའི་ལྷ་ཁང་དེར་ལོ་ལྟར་བོད་ས་གནས་སྲིད་གཞུང་ནས་མཐའ་འདུལ་ཡང་འདུལ་ལྷ་ཁང་སྤྱི་དང་འདྲ་བའི་མཆོད་སྤྲིན་སྤྲོ་མུས་སོགས་ཀྱི་ཡུན་རིང་ལོ་རྒྱུས་ཡོད་པ་དང་། རབ་བྱང་བཅུ་གཅིག་པའི་ལྕགས་སྤྲེལ་༡༦༨༠ལོ་ཏཱ་ལའི་བླ་མ་ལྔ་པ་ཆེན་པོས་ཞལ་སློབ་མེ་རག་བླ་མ་བློ་གྲོས་རྒྱ་མཚོ་དང་། མཚོ་སྣ་ལྡིང་ནམ་མཁའ་འབྲུག་གྲགས་གཉིས་མོན་ཡུལ་དུ་གཏོང་གནང་གིས་ཆོས་དང་སྲིད་ཀྱི་སྒོ་ནས་སྔར་གྱི་ལོ་རྒྱུས་འཆད། རིམ་བཞིན་རྟ་དབང་དགའ་ལྡན་རྣམ་རྒྱལ་གླིང་དགོན་བཏབ། མེ་རག་བླ་མས་སྐུ་ཚེའི་རིང་དགོན་གྱི་བླ་མ་དང་ཡུལ་སྡེའི་འཚོ་ཚིས་མཛད། དེའི་རྗེས་ཐོགས་སུ་རིམ་བཞིན་རྟ་དབང་བླ་གཉེར་ཞེས་གནས་ལྔ་པའི་རྩེ་དྲུང་རེ་བསྐོ་བཞག་གིས་རྟ་དབང་དགའ་ལྡན་རྣམ་རྒྱལ་ལྷ་རྩེ་དགོན་གྱིས་གཙོས་མོན་ཁུལ་ལྷ་མིའི་སྡེ་དགོན་ཚང་མའི་ཁྲལ་བསྡུ་ཁྲིམས་གནོན་དང་། ས་མཚམས་སྐོར་སོགས་དམིགས་བསལ་གལ་ཆེའི་རིགས་གཞུང་གནས་ལ་དགོངས་སྐོར་ཞུ་དགོས་པ་དང་། དེ་བྱིངས་རྟ་དབང་བླ་གཉེར་དང་། མཚོ་སྣ་རྫོང་སྦྲེལ། དགོན་པའི་ལས་སྣེ། འཚོ་ཤོག་ཁག་གི་ལྡིང་དང་། འགོ་རྒན་བཅས་སྔར་ལམ་བཞི་སྦྲེལ་ལམ། དྲུག་སྦྲེལ་གྱི་ཐོག་ནས་ཐག་གཅོད་བྱེད་པ་ལས། རྟ་གཉེར་གཅིག་པུས་ཐག་གཅོད་བྱེད་དབང་མེད། སྤྱིར་བཏང་མོན་ཁུལ་འདི་བཞིན་ས་རྒྱ་ཧ་ཅང་ཆེ་ལ་གདོད་མའི་ནགས་ཚལ་གྱི་གསེབ་ཏུ་རྩ་ཆེའི་གཅན་གཟན་དང་བྱ། རི་དྭགས་ཆེ་ཆུང་སྣ་ཚོགས་ཀྱིས་ཁེངས་པ། རྩ་སྨན། ཤིང་སྨན། རྡོ་སྨན། ཤིང་འབྲས་སྣ་ཚོགས། གླ་རྩི། དོམ་མཁྲིས། ཁྲག་རྭ་སོགས་རྩ་ཆེའི་སྨན་རིགས། བཙོད་དང་། གླ་རྫབ། ཤུག་རྫབ། བེ་རྫབ་ལ་སོགས་པའི་རྩ་ཆེའི་ཤིང་རིགས་སོགས་རང་བྱུང་ཁམས་ཀྱི་ཐོན་ཁུངས་ཕུན་སུམ་ཚོགས་པོ་ཡོད། །
ཁྱིམ་གྱི་དང་པོ་ལུག་ཁྱིམ་གྱི་ཆ་ཤས་དང་པོའི(ཁྱིམ་རེ་ལ་ཆ་ཤས་ཆེ་བ་དགུ་རེ་ཕྱེ་བས་ཆ་ཤས 108 ཡོད)ཐོག་རྒྱུ་སྐར་གྱི་དང་པོ་ཐ་སྐར་ཆགས་པ་ནས་ཁྱིམ་བཅུ་གཉིས་པ་ཉ་ཁྱིམ་གྱི་ཆ་ཤས་གསུམ་པར་སྐར་མ་ནམ་གྲུ་ཆགས་པའི་བར་རྒྱུ་སྐར་ཉེར་བདུན་པོ་དུས་མཉམ་དུ་ཆགས། དེ་ནས་རྒྱུ་སྐར་དང་བརྟན་སྐར་གཞན་རྣམས་རིམ་བཞིན་ཆགས་པའི་དུས་ཡུན་རིང་པོ་ཡོད། དེ་ནས་ས་སྟེང་ཐོག་འགྲོ་བ་མིའི་རིགས་རྣམས་རིམ་བཞིན་ཆགས་སྟེ་སྐབས་དེར་མི་རྣམས་ལུས་ལ་རང་བཞིན་གྱིས་འཕྲོ་བའི་འོད་ཡོད་པ་ཞིག་ཡིན་པའི་ཐོག་འཚོ་བ་ཕུན་སུམ་ཚོགས་པར་ལོངས་སྤྱོད་པ་དང༌། སྐབས་དེར་མི་དགེ་བཅུའི་བྱ་སྤྱོད་མེད་སྟབས་རྒྱལ་པོ་དང༌། བློན་པོ། དམགདཔུང༌། བཙོན་ཁང་སོགས་མེད། སྒེར་ལ་དབང་བའི་དཔལ་འབྱོར་བྱུང་རྗེས་སྒེར་སེམས་ཆེ་རུ་སོང་སྟེ་མི་རྣམས་ཀྱི་བྱ་སྤྱོད་ཐོག་མི་དགེ་བ་བཅུ་དར་ཏེ་ལུས་ཀྱི་འོད་ཉམས་ཞིང༌། ཞིང་ལས་དང་འབྲོག་ལས་སོགས་ཐུན་མོང་དང་སྒེར་གྱི་ངལ་རྩོལ་ལ་བརྟེན་ནས་འཚོ་བ་སྐྱེལ་འགོ་ཚུགས་ཤིང༌། མེའི་རྡུལ་ཕྲན་གྱི་སྙིང་པོ་གཅིག་ཏུ་འདུས་པའི་སྐར་མ་འོད་ཆེན་པོ་འིག་སྐར་ཁྱིམ་དུམ་བུ་བཞི་པ་ཀརྟུ་ཀའི་ཁྱིམ་ལ་གནས་པའི་སྐར་མ་སྐག་གི་ཐད་ནས་ཐོན་པ་ནས་དེ་ལ་མི་རྣམས་ཀྱིས་ཉི་མ་ཞེས་བཏགས་ནས་གཟའ་དགུའི་དང་པོ་དེ་བྱུང༌།
ད་ལྟའི་འདམ་གཞུང་རྫོང་ནས་སྤྱི་ལེ་བདུན་བརྒྱད་ཙམ་བྱང་ཤར་མཚམས་སུ་སོང་ན་གད་པའི་ལོགས་སུ་དགོན་དེ་མཇལ་རྒྱུ་ཡོད། རྐྱང་རག་ཅེས་པ་ནི། ཐོག་མར་པཎ་ཆེན་དཔལ་ལྡན་ཡེ་ཤེས་རི་དེའི་ཕར་ཕྱོགས་སྤང་སྟེང་དུ་བཞུགས་སྟེ་ཆུ་བརྒྱུད་དུ་གསུང་གཏོར་གནང་སྐབས་དེ་དང་ཉེ་བར་རྐྱང་རག་པ་ཞིག་ཉལ་ནས་བསྡད་པས་བླ་མས་དེའི་སྟེང་དུ་གན་ལྡེ་བཀལ་གནང་བས་རྐྱང་དེས་གན་ལྡེ་འཁྱེར་ཏེ་ད་ལྟའི་དགོན་པ་ཆགས་ཡུལ་དུ་ཐིམ་པས་དེར་དགོན་དེ་ཕྱག་བཏབ་གནང་བ་དང་མཚན་ལ་རྐྱང་རག་དགོན་ཞེས་གསོལ་སྟབས་རྐྱང་རག་ཅེས་པ་དེ་ནས་བྱུང་། པཎ་ཆེན་དཔལ་ལྡན་ཡེ་ཤེས་གནས་དེར་ཡུན་རིང་བཞུགས་ཤིང་རི་བོ་དགེ་ལྡན་པའི་བསྟན་པ་རྒྱ་ཆེར་སྤེལ་གནང་མཛད། དེ་རྗེས་དགེ་འདུན་ཞལ་གྲངས་སུམ་ཅུ་ཙམ་གྱིས་སེར་སྔགས་གྲྭ་ཚང་བཞིན་གྱི་ཕྱག་བཞེད་གནང་། སྔོན་དགོན་དེར་པཎ་ཆེན་དཔལ་ལྡན་ཡེ་ཤེས་ཀྱི་གཤང་ཁྲག་གིས་བྲིས་གནང་བའི་དཔལ་ལྡན་ལྷ་མོའི་སྐུ་བརྙན་པཎ་ཆེན་དཔལ་ལྡན་ཡེ་ཤེས་ཀྱི་ཕྱག་བཟོ་འཇིམ་གྱི་ལྷ་མོའི་སྐུ་བརྙན་བརྐྱང་ཁྲུ་གང་ཙམ་སོགས་སྐུ་གསུང་ཐུགས་རྟེན་མང་པོ་ཡོད། ད་ལྟ་སྔོན་གྱི་རྩིག་ཤུལ་དུ་གསར་བཞེངས་གནང་བའི་འདུ་ཁང་ནང་ལོ་གཅིག་ལ་ཞལ་འབྱེ་ཐེངས་གཅིག་ལས་མི་ཞུ་བའི་སྔོན་གྱི་ལྷ་མོའི་སྐུ་བརྙན་དེ་དང་། ཇོ་བོའི་སྐུ་བརྙན། འཇིམ་གྱི་རྗེ་ཡབ་སྲས་གསུམ་སོགས་གསར་བཞེངས་གནང་བ་མཇལ་རྒྱུ་ཡོད།
ཕྱོགས་འདིའི་བོད་རིགས་ཚོགས་པའི་གནས་སྟངས་ཚུལ༎ ཐོས་ཚེ་སྤྲོ་བའི་ཚོར་རླབས་འཕྱུར་དང་ལྷན༎ ལག་དེབ་ལྗང་ཁུའི་འགྱུར་འགྲོས་གནས་བབ་དང༌༎ གྲོས་ཚོགས་དྲི་བའི་དོགས་པའི་འཕྱངས་འཕྲུལ་དཔྱངས༎
སྡེ་ཚན་འདི་ནས་བོད་ཀྱི་གསོ་བ་རིག་པའི་ཐུན་མིན་ཁྱད་ཆོས་གཞི་རྩར་བཟུང་སྟེ། དེང་དུས་དར་ཁྱབ་ཆེ་བའི་ནད་རིགས་སྤྱི་དང༌། ཁྱད་པར་དུ་ཕྱི་ལུགས་གསོ་རིག་ནས་བཅོས་དཀའ་བར་ངོས་འཛིན་བྱེད་བཞིན་པའི་ནད་རིགས་ཁག་ཅིག་ལ་དམིགས་སུ་བཀར་ནས་བརྟག་ཞིབ་ཀྱིས་ནད་མིང་གཏན་འབེབས་དང༌། སྨན་སྦྱོར་གསར་བསྐྲུན། ཡིག་ཆ་བསྡུ་རུབ། དེང་དུས་ཚན་རིག་གི་ཁྲིམས་མཐུན་ཉམས་ཞིབ་བྱེད་སྟངས་དང་ཟུང་འབྲེལ་གྱིས་ཕྱི་ལུགས་སྨན་ཁང་ཚད་ལྡན་ཁག་ཅིག་དང་མཉམ་དུ་ཉམས་ཞིབ་བྱས་དང་བྱེད་མུས་ཡིན་པ་མ་ཟད་གྲུབ་འབྲས་ཀྱང་མངོན་གསལ་ཐོན་ཡོད་པ་དང་། གཞན་ཡང་ཟས་སྤྱོད་སློབ་སྟོན་གྱི་དཔེ་དེབ་སོགས་ཀྱང་འདོན་སྤེལ་བྱེད་བཞིན་ཡོད།
དེང་རབས་ཀྱི་དུས་འཁོར་རེའུ་མིག་གི་འཁོར་ཚན་དང་པོ་དང་གཉིས་པ། གསུམ་པ་བཅས་སོ་སོའི་ནང་དུ་རྩ་རྫས་ཇི་ཙམ་གནས་པའི་ཚོད་དཔག་བྱེད་ཐུབ་བམ། འདིར་ང་ཚོས་འཁོར་ལམ་འདྲ་མིན་ནང་དུ་གློག་རྡུལ་ཇི་ལྟར་གནས་པའི་རང་བཞིན་ལ་ལྟོས་ཏེ་འཁོར་ཚན་དེ་དག་ནང་དུ་རྩ་རྫས་ཇི་ཙམ་གནས་པ་བརྗོད་ཐུབ། ཆོ་ག་2n2 སྤྱད་དེ་འཁོར་ལམ་ཞིག་གི་ནང་དུ་གློག་རྡུལ་ཇི་ཙམ་གནས་མིན་འཚོལ་འདུག། འདིར་ཨིན་ཡིག་གི་ཚིག་n ནི་འཁོར་ལམ་གྱི་གྲངས་ཡིན།
སེར་སྨད་ཐོས་བསམ་གླིང་གི་མཁན་ཟུར་རིན་པོ་ཆེ་བསྟན་པ་རྒྱལ་མཚན་(མཚན་གཞན་དགེ་བཤེས་གྱང་ར་)ཞུ་བ་ནི། ཕྱི་ལོ་1914ལོར་བོད་ཤར་ཕྱོགས་རྒྱལ་ཐང་གཏེར་མ་རོང་དུ་གྱང་ར་ཞེས་པའི་ཁྱིམ་ཚང་དབུལ་ཕྱུག་འབྲིང་རིམ་ཞིག་ཏུ་སྐུ་འཁྲུངས། གཞོན་ནུའི་དུས་ནས་རིག་རྩལ་ཆེ་ཞིང་ཀུན་སྤྱོད་བཟང་བ་བཅས་ལ་བརྟེན་ནས། ཁོང་གི་ཞང་པོ་གྱང་ར་སྡེ་པ་ཞུ་བ་ཞིག་ཡོད་པ་དེས། རྒྱལ་ཐང་དགོན་པ་དགའ་ལྡན་སུམ་རྩེན་གླིང་གི་སྒྲིག་ཁོངས་སུ་བཅུག སྐྱབས་རྗེ་ཟངས་འབུམ་རྡོ་རྗེ་འཆང་གོང་མ་ལས་རབ་ཏུ་བྱུང་། དགོན་པ་སྤྱིའི་འདོན་ཆོག་ཆ་ལག་དང་བཅས་པ་རྒྱུག་སྤྲོད་ཐོན་པ་མ་ཟད། ནང་གསེས་བཙན་བཟང་ཁང་ཚན་གྱི་ཐུན་མོང་མ་ཡིན་པའི་འདོན་ཆོག་དང་། དུང་རྒྱ་འབུད་གཏོང་སོགས་ཆོས་ཕྱོགས་ཆ་གའི་ཕྱག་ལེན་མཐའ་དག་རྒྱུག་སྤྲོད་ལེགས་ཐོན་གྱིས་མཁས་པར་གྱུར། ཕྱི་ལོ་1933ལོར་བོད་དབུས་ལྷ་ལྡན་དུ་ཕེབས་ཏེ་དབུས་གྱུར་ཆོས་སྡེ་ཆེན་པོ་སེ་ར་ཐེག་ཆེན་གླིང་གི་ཡ་གྱལ་སེར་སྨད་ཐོས་བསམ་ནོར་གླིང་གྲྭ་ཚང་དུ་སྒྲིག་ཞུགས་མཛད་ཅིང་། གཞུང་ཆེན་བཀའ་པོད་ལྔ་ལ་ཐོས་བསམ་སློབ་གཉེར་ཚུལ་བཞིན་གནང་སྟེ་མཁས་པའི་མཚན་སྙན་འབར་བཞིན་པའི་སྐབས་ཤིག་ནས་ལྷ་མཁར་རིན་པོ་ཆེའི་ཡོངས་འཛིན་གྱི་ཁུར་བཞེས་མཛད། ཕྱི་ལོ་1952ལོར་ལྷ་ལྡན་སྨོན་ལམ་ཆེན་མོར་མཁས་དབང་ནམ་མཁའི་སྐར་ཚོགས་ལྟ་བུའི་དབུས་སུ་མདོ་ཕྱོགས་ཀྱི་སློབ་པ་མཐར་སོན་པའི་འབྲས་རྟགས་སུ། དགེ་བཤེས་ལྷ་རམ་པའི་དམ་བཅའ་འཇོག་གནང་མཛད་དེ། ཨང་རིམ་གྱི་གཟེངས་བསྟོད་ཐོབ། དེ་རྗེས་དཔལ་ལྡན་སྟོད་རྒྱུད་གྲྭ་ཚང་གི་སྒྲིག་ཁོངས་སུ་ཞུགས། རྒྱུད་རྒྱལ་གསང་བ་འདུས་པ་ལ་སོགས་པའི་གསང་ཆེན་སྔགས་ཕྱོགས་ལའང་སྦྱངས་པ་མཐར་ཕྱིན་པར་གནང་སྟེ། སྔགས་ཀྱི་དམ་བཅའ་འཇོག་གནང་མཛད། ཕྱི་ལོ་1959ལོར་རྒྱ་གར་དུ་སྐྱབས་བཅོལ་ཕེབས་ཉིད་གང་མཚམས་ནས། ལ་དྭགས་རྒྱལ་སྲས་སྐྱབས་རྗེ་བ་ཀུ་ལ་རིན་པོ་ཆེ་མཆོག་ནས་ལ་དྭགས་བྱང་ཤར་ཁུལ་གྱི་དགོན་པ་འགའ་ཤས་སུ། གང་ཉིད་ཀྱི་སྐུ་ཚབ་དང་མཁན་པོ་གཅིག་ལྕོགས་ལྟ་བུར་བསྐོ་བཞག་གནང་བ་ལྟར་ཁུར་འགན་བཞེས། དེ་རྗེས་ལྡི་ལིར་ལ་དྭགས་ནང་པའི་གཙུག་ལག་སློབ་གྲྭ་ཆེན་མོའི་ཆོས་དགེའི་མཚན་ཁུར་བཞེས་བཞིན་པའི་སྐབས་། ཕྱི་ལོ་1965ལོར་སེར་སྨད་གྲྭ་ཚང་གི་འཆར་ཕུལ། གོང་ས་སྐྱབས་མགོན་ཆེན་པོ་མཆོག་གི་ཕྱག་རྟགས་རིན་པོ་ཆེ་སྤྱི་ཕེབས་དགོངས་དོན་ལྟར་སེར་སྨད་གྲྭ་ཚང་གི་མཁན་པོའི་མཛད་ཁུར་བཞེས། རིང་མིན་མཁན་པོའི་མཛད་ཁུར་དགོངས་ཞུས་བཀའ་ཁྲོལ་ཐོབ་སྟེ། ཐོས་དོན་སྒྲུབ་པ་ཉམས་སུ་བསྟར་བ་དང་། སྣོད་ལྡན་འགར་རིག་གནས་སོགས་རང་རང་འདོད་ཆོས་ཀྱིས་ཚིམས་པར་མཛད། དེང་སྐབས་ཟངས་འབུམ་མཆོག་སྤྲུལ་རིན་པོ་ཆེའི་ཡང་སྲིད་མཆོག་གི་སློབ་གཉེར་སོགས་ཀྱི་གནང་སྒོ་ཁག་ལ་གཟིགས་སྐྱོང་གི་སླད་དུ། རྒྱ་གར་ལྷོ་ཕྱོགས་ཆོས་སྡེ་ཆེན་པོ་དཔལ་ལྡན་འབྲས་སྤུངས་སུ་བཞུགས་བཞིན་པ་ལགས་ཤིང་།
མཚན་གཞན་ལ་འབྲོམ་སྟོད་སྐུ་འབུམ་ལྷ་ཁང་ཞེས་ཞུ། ཡེར་པ་མདའ་ནས་སྤྱི་ལེ་བཅུ་གཅིག་ཙམ་རླངས་འཁོར་གཞུང་ལམ་བརྒྱུད་ཤར་ངོས་སུ་སོང་ན་འབྲོམ་སྟོད་གྲོང་གི་རི་འདབས་སུ་དགོན་དེ་མཇལ་རྒྱུ་ཡོད། དགོན་དེ་ནི་སྤྱི་ལོ་༡༠༦༤ལོའི་བོད་ཤིང་འབྲུག་ཟླ་༥ཚེས་༢༠ཉིན་འབྲོམ་སྟོན་རྒྱལ་བའི་འབྱུངགནས་སྐུ་གཤེགས་རྗེས་སྐུ་གདུང་འབུམ་པ་རྭ་སྒྲེང་དུ་བཞེངས། འབྲོམ་སྟོད་གྲོང་ཚོའི་བྱང་ཕྱོགས་རི་འདབས་སུ་དབུ་ཐོད་དང་ཞབས་ཆག ཙནྡ་གྱི་བེར་རྒྱུག་ལ་སོགས་བཞུགས་པའི་བྱང་ཆུབ་མཆོད་རྟེན་ཞིག་བཞེངས་གནང་མཛད་པས་འབྲོམ་ཐོད་ཅེས་པ་དེ་ནས་ཐོགས་པ་དང་། རྗེས་སུ་འབྲོམ་སྟོད་ཅེས་པར་སྒྲ་འགྱུར། ཡང་རྗེས་སུ་སྤྱན་རས་གཟིགས་ཕྱག་བཞིའི་ཚ་འབུམ་གཅིག་བཞུགས་པའི་ལྷ་ཁང་ཞིག་བཞེངས་གནང་སྟབས་འབྲོམ་སྟོད་སྐུ་འབུམ་ལྷ་ཁང་ཞེས་པའི་མཚན་གསོལ་བ་ཡིན། སྔོན་མཆོད་རྟེན་གཉིས་ལ་ཞོལ་ལས་ཁུངས་ནས་ཉམས་གསོ་གནང་ཞེས་དང་། ད་ལྟ་མཆོད་རྟེན་གསར་བཞེངས་གནང་བ་དང་། ལྷ་ཁང་ནང་བཀའ་འགྱུར་དང་། ཇོ་ནང་གི་གསུང་འབུམ། སྟོན་པའི་སྐུ་བརྙན། གུ་རུའི་སྐུ་བརྙན། འབྲོམ་སྟོན་པའི་སྐུ་བརྙན། གཞན་ཡང་སྐུ་བརྙན་དང་མཆོད་རྟེན་གསར་བཞེངས་གནང་བ་མཇལ་རྒྱུ་ཡོད། འབྲོམ་སྟོད་ཀྱི་རྒྱབ་རིར་ད་ལྟ་མགོན་ཁང་ཞེས་གཉན་དགོན་ཕུག་ཅེས་པ་མཇལ་རྒྱུ་ཡོད། འབྲོམ་སྟོད་ནས་རྐང་ཐང་མར་ཆུ་ཚོད་སྐར་བཅུ་ཙམ་འཛེགས་ན་གནས་དེར་སླེབས། གཉན་ལོ་ཙཱ་བ་གནས་དེར་མགོན་པོ་སྒྲུབ་ནས་བཞུགས་སྐབས་ཉིན་ཞིག་ནམ་མཁའ་ནས། གནངས་ཉིན་ཁྱོད་ལ་འུར་སྒྲ་དང་བཅས་མགོན་པོ་ཞལ་གཟིགས་པ་ཡོད་པས། མགོན་པོ་བདག་ལ་ཐིམ་ཞེས་གསུངས་དགོས་ཞེས་པའི་སྒྲ་འབྱུང་། གནངས་ཉིན་ལུང་བསྟན་ལྟར་འུར་སྒྲ་དང་བཅས་འབུ་སྡིག་པ་ར་ཉག་ཆེན་པོ་ཞིག་འཕུར་ཡོང་བས་གཉན་ལོ་ཐུག་སྐྲག་པའི་ཚུལ་བཅས་བྲག་ལ་ཐིམ་ཞེས་གསུངས་པས་སྡིག་པ་ར་ཉག་དེ་བྲག་ལ་ཐིམ་པ་དང་། ཆབས་ཅིག་ད་ངས་ཕན་ཐོགས་མ་སོང་བས་ཁྱོད་རྒྱ་གར་བསིལ་བ་ཚལ་དུ་སོང་སྟེ་རྒན་མོ་ཞིག་གིས་རྟེན་ཞིག་བསྐུར་བ་ཡོད་པས་དེ་ལེན་དུ་སོང་ཞེས་གསུངས། གཉན་ལོ་ཙཱ་བས་མགོན་པོའི་ལུང་ལྟར་ཉེ་གནས་བསིལ་བ་ཚལ་དུ་བཏང་། ཉེ་གནས་གྱིས་བླ་མའི་བཀའ་ལྟར་བསིལ་བ་ཚལ་དུ་ཕེབས་ཏེ་རྒན་མོ་དེ་དང་མཇལ། རྒན་མོས་ཉེ་གནས་ལ་རྡོ་ཁྲུ་གང་ཙམ་ཞིག་གནང་བས་ཉེ་གནས་ཀྱིས་དེ་བསྣོམ་བཞིན་ལོག་ཕེབས། རྡོ་དེ་རྒྱབ་ཏུ་འཁུར་མ་ཐག་རླུང་དང་སྒྲ་ཆེན་པོ་སྒྲོག་གི་ཡོད། དེ་ནས་ནགས་ཤོད་ཅེས་པར་སླེབས་སྐབས་རླུང་ཆེན་གྱིས་མིག་ཀྱང་བཀབ་སྟེ་ཕེབས་མ་ཐུབ་པར་གྱུར་བས་ཉེ་གནས་ཀྱི་རྡོ་དེ་གར་བསྐྱུར་ཏེ་བླ་མའི་སྐུ་མདུན་དུ་ཕེབས་པས་རྟེན་གང་དུ་ཡོད་ཅེས་གསུངས་པར་རྟེན་གཞན་གང་ཡང་མི་འདུག་རྡོ་ཁྲུ་གང་ཙམ་ཞིག་བསྐུར་བྱུང་བ་ནགས་ཤོད་བར་དུ་འཁྱེར་ཡོད་ཀྱང་དེ་གར་རླུང་འབུད་ཤིན་ཏུ་ཆེ་བས་རྡོ་མ་ཐེག་པར་དེ་གར་བསྐྱུར་ཡོད་ཅེས་ཞུས་པས། བླ་མས་རྟེན་དེ་རང་ཡིན་མྱུར་དུ་ལེན་ཤོག་ཅེས་གསུངས་པ་ལྟར་ཉེ་གནས་སླར་ཡང་ནགས་ཤོད་དུ་ཕེབས་ཏེ་རྡོ་དེ་འཁུར་ཕེབས་པའི་ཚེ། འབྲོམ་སྟོད་དུ་མ་སླེབས་ཙམ་ལ་རྡོའི་ལྡེབས་ནས་མགོན་པོའི་སྐུ་བརྙན་གསལ་ལ་མི་གསལ་ཞིག་འཁྲུངས་པ་དང་གནས་དེར་འབྱོར་སྐབས་མགོན་པོ་ཞལ་གྱི་སྐུ་བརྙན་གསལ་བར་དོད་པ་བླ་མར་འཕུལ་བས་གཟིམས་ཕུག་ཏུ་བཞུགས་སུ་གསོལ། དེ་རྗེས་རྒྱལ་བ་ལྔ་པ་དགའ་ལྡན་དུ་ཕེབས་སྐབས་གྲྭ་པ་རྫིག་པོ་ཞིག་གིས་རྒྱལ་བ་ལྔ་པ་ཆིབས་ཐོག་ནས་མར་ཕབས་པས། སྐུ་འཁོར་རྣམས་ཀྱིས་གྲྭ་པ་དེར་རྡེག་པར་བརྩམ་པ་ན་འདི་ནི་དཔལ་མགོན་བྲམ་གཟུགས་ཀྱི་སྤྲུལ་པ་ཡིན་པས་མ་བརྡེག་ཅེས་གསུངས། དེ་ནས་གྲྭ་པ་དེས་ང་ལ་གཡོག་པོ་ཁ་ཤས་ཤིག་དགོས་གསུངས་པར་རྒྱལ་བས་ཞལ་བཞེས། དེ་ནས་བཟུང་གོང་དཀར་ཆོས་སྡེ་ནས་མགོན་པོ་ལྔ་རེ་གཏོང་དགོས་པ་དང་དེའི་གསོལ་ཕོགས་མཛོད་སྦུག་ནས་གནང་སྲོལ་ཡོད། དེ་རྗེས་མགོན་ཁང་དེ་འབྲོམ་སྟོད་ལག་ཚང་སྟེ་བཟོ་ཆེན་ཆོས་ཉིད་རང་གྲོལ་གྱིས་དོ་དམ་བྱེད་སྲོལ་དར། བཟོ་ཆེན་ཆོས་ཉིད་རང་གྲོལ་དང་རྒྱལ་བ་ལྔ་པ་ཐུགས་ཉེ་པོ་ཡོད་སྟབས་རྗེས་སུ་དགོན་བདག་ལག་ཚང་ལ་གནང་བ་ཡིན་ཞེས་གསུངས། ད་ལྟ་མགོན་ཁང་གསར་བཞེངས་ནང་མགོན་པོ་གུར་གྱི་སྐུ་བརྙན་དང་དཔལ་མགོན་བྲམ་གཟུགས། ལྷ་མོའི་སྐུ་ཐང་དང་ཇོ་ནང་གི་མགོན་པོའི་ཆོས་འབྱུང་དང་། རིན་འབྱུང་བརྒྱ་རྩའི་ཕྱག་དཔེ། དེ་བཞིན་ད་ལྟ་མགོན་ཁང་དེའི་རྒྱབ་ཏུ་སྨོན་འགྲོ་ཞེས་པའི་རྙིང་མའི་དགོན་ཤུལ་ཞིག་དང་། ཕུག་པ་སོགས་མཇལ་རྒྱུ་ཡོད།
ངོ་འཕྲོད་རྒྱུན་ལས་བརྒྱད་དང་ལྷན་ཅིག་ཏུ།། མཇལ་འཕྲོད་ཁང་དུ་གཏམ་གྱི་སྒོ་མོ་ཕྱེས།། རྨ་ཁ་མ་སོས་ཁྲག་རྒྱུན་མ་བསྐམ་པའི།། ཕ་སའི་སྐྱིད་སྡུག་ངུ་ངག་ལམ་ནས་ཞུས།།
མ་མཐོང་རྒྱང་གྲགས་གཞན་ལས་ཆེ་བ་ཡི༎ ཡོབ་རོབ་མཉམ་འབྲེལ་ཚོགས་པའི་ལས་ཁུངས་སུ༎ བོད་དོན་གླེང་བའི་གོ་སྐབས་ལྷུར་བླངས་ནས༎ མི་ངོ་དངོས་མཇལ་བྱས་པ་དེ་རིང་ཡིན༎
ཕྱི་ལྟར་དུ་གྲྭ་ཆས་སྤྲས་ནས་སྡོམ་པ་ཡོད་པའི་བཟོ་ལྟར་སྣང་ཡང་། བུ་མེད་དང་བུ་ཕྲུག་ཡོད་པ་ནི་ཁྱིམ་བཙུན་ཡིན་ཞིང་། མིང་གཞན་དབོན་པོ་དང་། དབོན་སེར་གཟུགས་པ་ཟེར་ལ། དེ་འདྲའི་གྲྭ་པ་ཡོད་པའི་དགོན་པ་ལ་སེར་ཁྱིམ་པ་ཟེར།
སློབ་གྲྭ་འདིའི་ཐོག་མའི་ཆེད་སྦྱོང་ལ་གསོ་རིག་ཆེད་སྦྱོང་དང་སྒྲ་རིག་ཆེད་སྦྱོང་། བཟོ་རིག་ཆེད་སྦྱོང་བཅས་གསུམ་ཡོད། དེའི་ཁར་ནང་དོན་ཆེད་སྦྱོང་དང་ཚད་མ་ ཆེད་སྦྱོང་། བོད་རྩིས་ཆེད་སྦྱོང་། ཡུལ་སྐོར་སྣེ་ཤན་ཆེད་སྦྱོང་། དྲུང་ཡིག་ཆེད་སྦྱོང་སོགས་ ཀྱི་འཛིན་གྲྭ་རིམ་པ་མང་པོ་བཙུགས་མྱོང་། ད་ལྟ་ནི་གསོ་རིག་དང་བཟོ་རིག བོད་སྐད་ཡིག་བཅས་ཆེད་སྦྱོང་གསུམ་དུ་བསྡུས་ཡོད། སློབ་ཡུན་ནི་ཐོག་མར་ལོ་བཞི་ ཅན་ཤ་སྟག་ཡིན་མོད་ད་ལྟ་གསོ་རིག་ཆེད་སྦྱོང་གི་སློབ་ཡུན་སྔར་ལྟར་ལོ་བཞི་ཡིན་ པ་ལས་གཞན་རྣམས་ལོ་གསུམ་རེ་ཡིན་ནོ། །
དྲོད་ཚད་དང་གནོན་ཤུགས་གློག་ཤུགས་སོགས་ལ་དགོས་ངེས་ཀྱི་སྟངས་འཛིན་མ་བྱེད་པར། རྒྱུ་ཆ་ཞུ་སོང་སྙམ་པའི་ཞུ་གནས་ཤིག་རྙེད་པ་ལ་ཟེར། རགས་པའི་གཏེན་འབེབ་ནི་ཞིབ་པའི་གཏེན་འབེབ་ཀྱི་སྔོན་འགྲོ་ལྟ་བུ་རེད། དེ་ལྟར་ན། དྲོད་ཚད་ལ་སོགས་ལ་ཚོད་འཛིན་བྱེད་ཐབས་སླ་རུ་འགྲོ་བས་ཕྱིར།
བཤད་ན་རྫོགས་མཐའ་མེད་པའི་གནས་ལུགས་དང༌།། བསམ་ན་བཟོད་ཐབས་མེད་པའི་བརྙས་བཅོས་ཚུལ།། གྲོས་ཚོགས་འོག་མས་སྔར་ནས་མཁྱེན་ན་ཡང༌།། དྲན་གསོའི་མེ་ལྕེ་སླར་ཡང་ཐེངས་གཅིག་སྤར།།
ལྷག་པར་དུ་དེ་བས་གལ་ཆེ་བ་ཞིག་ནི་ཆབ་སྲིད་ཐོག་ཀརྨ་ཆོས་དབྱིངས་རྡོ་རྗེས་གཙང་པ་ཕུན་ཚོགས་རྣམ་རྒྱལ་ལ་དབུས་གཙང་བདག་པོའི་ལུང་གནང་སྟེ་ཤེལ་དམ་དམར་ནག སྐྱ་དར་རྒྱ་གླིང་སོགས་ཆེ་བ་མཚོན་པའི་རྟགས་ཅན་དང་བཅས་དབུས་གཙང་གི་བདག་པོར་ཤེས་སུ་བཅུག་པ་དང༌། ཀརྨ་བསྟན་སྐྱོང་དབང་པོར་ཡང་དེ་ལྟ་བུའི་ལུང་ཐོབ་པར་བརྟེན་དུས་སྐབས་དེའི་ཚེ་ཆབ་སྲིད་ཐོག་ནས་གཙང་པར་སུས་ཀྱང་འགྲན་མི་ཕོད་པར་གྱུར་ཅིང༌། དེ་བཞིན་གཙང་པས་སྲིད་དབང་སྐྱོང་ལུགས་ཀྱི་སྟེང་སྔར་ཕག་མོ་གྲུ་པ་དང༌། ཚལ་པ་སྡེ་སྲིད་སོགས་ཀྱི་ཁྲིམས་ཡིག་ཞལ་ལྕེ་བཅོ་ལྔའི་ཐོག་ཀླ་ཀློ་མཐའ་འཁོབ་ཀྱི་ཞལ་ལྕེ་བསྣན་པས་ཞལ་ལྕེ་བཅུ་དྲུག་ཏུ་གཏན་ལ་ཕབ་དང༌། འབྲུ་རིགས་གཤོལ་འཇལ་གྱི་ཚད་གཞི་བར་སྐབས་གཅིག་གྱུར་མེད་པ་དེ་གཏན་ཚིགས་ཁ་རུ་ཟེར་བའི་མཁར་འབོའི་ཚད་གཞི་གཅིག་གྱུར་བཟོས་པ་དང༌། གཞན་ཡང་གཙང་པའི་མཛད་ཆེན་ལྔ་ཞེས་སྒྲིག་སྲོལ་དོན་ཚན་ལྔ་གཏན་ལ་ཕབ་པ་སོགས་སྲིད་སྐྱོང་ཐབས་ཀྱི་བྱ་བ་མང་པོ་ལག་བསྟར་དུ་བཞེས།
དེ་སྔོན་སངས་རྒྱས་སྐུ་འཚོ་བཞུགས་སྐབས་གྲོང་ཁྱེར་རྒྱལ་པོའི་ཁབ་ཏུ་ཁྱིམ་བདག་རབ་བཟང་ཞེས་བྱ་བ། མུ་སྟེགས་འི་ཆོས་ལ་དད་པ་ཆེ་བ་ཞིག་བྱུང་བ་དེའི་ཆུང་མ་བདེ་ལྡན་མ་ནི་སངས་རྒྱས་ཆོས་ལུགས་ལ་དད་པ་བྱེད་ཀྱི་ཡོད། ཆུང་མ་དེ༌ལ་ཕྲུ་གུ་འཁོར་ནས་ཟླ་བ་གཅིག་ཙམ་སོང་སྐབས་སངས་རྒྱས་དགེ་འདུན་དང་བཅས་དེའི་ཁྱིམ་དུ་བསོད་སྙོམས་ལ་ཕེབས། ཆུང་མ་དེས་བསོད་སྙོམས་ཕུལ་རྗེས་ངའི་ལུས་ལ༌ཡོད་པའི་ཕྲུ་གུ་འདི་བུ་དང་བུ་མོ་གང་ཡིན་ཞེས་ཞུས་པར་སངས་རྒྱས་ཀྱིས་ཁྱོད་ཀྱི་ལུས་ལ་ཡོད་པའི་ཕྲུ་གུ་དེ་བུ་ཡིན་པ་དང་ངའི་བསྟན་པ་ལ་ཞུགས་ནས་རབ་ཏུ་བྱུང་བར་འགྱུར་ཞེས་ལུང་བསྟན། དེ་ཡི་གནས་ཚུལ་ཆུང་མས་རང༌གི་ཁྱོ་བོ་ལ་སྨྲས་པས་དེས་ཀྱང་མུ་སྟེགས་ཀྱི་སྟོན་པ་བྷ་རི་ཀ༌ལ་བཤད་པས། དེས་དེ་འདྲ་ཕྱེད་བདེན་ཕྱེད་མི་བདེན། ཕྲུ་གུ་དེ་སྐྱེས་ན་བུ་ཡིན་ཀྱང་སྐྱེས་ནས་ཁྱིམ་ཚང་རྩ་སྟོངས་སུ་འགྲོ་རྒྱུ་དང༌། བུ་དེ་ཡང་བཟའ་རྒྱུ་མེད་ནས་ནང་པའི་རབ་བྱུང་བྱེད་རྒྱུ་རེད་ཅེས་སྨྲས་པས། ཁྱིམ་བདག་དེས་བདེན་པར་བསམས་ནས་རང་གི་ཆུང་མ་ལ་མངལ་གྱི་ཕྲུ་གུ་ཤི་བའི་སྨན་སྟེར་ཡང་ཕྲུ་གུ་དེ་ཤི་མ་ཐུབ་པར་བརྟེན། ཆུང་མའི་ལྟོ་བར་འཛོག་བརྡུང་བརྒྱབ་ནས་ཆུང་མ་བསད། ཆུང་མའི་རོ་དུར་ཁྲོད་དུ་བསྐྱལ་ནས་མེར་སྲེག་གཏོང་སྐབས་ཆུང་མའི་ལྟོ་བ་ན་ཡོད་པའི་ཕྲུ་གུ་མེས་མ་ཚིག་པར་སྐྱོན་མེད་དུ་ཐོན་ཞིང༌། ཕྲུ་གུ་དེ་ཡི་ཕས་བདག་པོ་མ་བྱས་པར་བརྟེན་རྒྱལ་པོ་གཟུགས་ཅན་སྙིང་པོས་གསོས། ཕྲུ་གུ་དེ་ཆེར་སྐྱེས་ནས་རྒྱལ་པོས་བུ་དེ་ལ་མནའ་མ་ཞིག་བླངས་ནས་ཁྱིམ་བཟུང་སྟེ་འཚོ་བ་ཕུན་སུམ་ཚོགས་པར་གྱུར་ཀྱང༌། མནའ་མ་དང་གྲོས་བྱས་ཏེ་གཉིས་ཀའི་ནོར་ལོངས་སྤྱོད་ཡོད་ཚད་སྦྱིན་པར་བཏང་ནས་རབ་ཏུ་བྱུང་སྟེ་བུ་དེ་གནས་བརྟན་བཅུ་དྲུག་གི་ནང་ཚན་ཡན་ལག་འབྱུང་ཞེས་བྱ་བར་གྱུར་པའི་གཏམ་རྒྱུད་དེ་ཡིན། ཞིབ་པར《འདུལ་བ་ལུང་རྣམ་འབྱེད》ལས་གསལ།
ཀེ་རི་སེའི་ལྷ་སྒྲུང་ཁྲོད། ཨན་ཏུའོ་མེ་ཏ་ནི་ཨེ་ཙི་ཨོ་ཕི་ཡའི་རྒྱལ་པོ་ཁོ་ཧྥུ་སི་དང་རྒྱལ་མོ་ཁ་ཞི་ཨའོ་ཕེ་ཡ་གཉིས་ཀྱི་སྲས་མོ་ཡིན། རྒྱལ་མོ་ཁ་ཞི་ཨའོ་ཕེ་ཡ་ནི་རང་གི་མཛེས་སྡུག་ཧ་ཅང་ངོམ་པར་དགའ་བ་ཞིག་ཡིན་སྟབས། མོའི་སྤྱོད་ཚུལ་འདིས་མཚོ་ལྷ་པོ་སའེ་ཏུང་གི་ཆུང་མ་ཨན་ཧྥེ་ཐེ་ལི་ཐུའེ་ལ་ཕོག་ཐུག་བཟོས་པ་ཡིན་པས། ཨན་ཧྥེ་ཐེ་ལི་ཐུའེ་ཡིས་པོ་སའེ་ཏུང་ལ་མོར་དགྲ་ཤ་ལེན་དགོས་ཟེར། པོ་སའེ་ཏུང་གིས་ན་ཀྲའི་སྐར་ཚོམ་ཨེ་ཙི་ཨོ་ཕི་ཡ་ལ་རྡོག་བརྫིས་བྱེད་དུ་མངགས། ཨེ་ཙི་ཨོ་ཕི་ཡའི་རྒྱལ་པོ་ཁོ་ཧྥུ་སི་ཧ་ཅང་སྐྲག་སྣང་སྐྱེས་པ་དང་། ཁོས་ལྷ་ལ་འཇིགས་པ་འདི་ལས་སྐྱོབ་ཐབས་ཀྱི་སྐྱབས་འཇུག་བྱས། ལྷའི་བཀའ་ལུང་ལྟར་ན་གལ་ཏེ་འཇིགས་པ་འདི་ལས་སྐྱོབ་དགོས་ན་ཨན་ཏུའོ་མེ་ཏ་འབུལ་དགོས་ཟེར། ཨན་ཏུའོ་མེ་ཏའི་ཡབ་ཡུམ་གཉིས་ཀྱིས་མོ་རང་ལྕགས་ཐག་གིས་ན་ཀྲའི་སྐར་ཚོམ་གྱི་མཚོན་བྱེད་མཚོ་འདྲེ་བརྒྱུད་སའི་ལམ་གྱི་ཕ་བོང་ཆེན་པོ་ཞིག་གི་སྟེང་བཀྱིག་ནས་བཞག སྟབས་ལེགས་པ་ཞིག་ལ་དཔའ་བོ་ཕོ་ཨེར་ཞིའུ་སིས་སྐྲ་ལོ་སྦྲུལ་ཅན་གྱི་བདུད་མོ་མེ་ཏུའུ་ཧྲ་བསད་ནས་ཕྱིར་ལོག་པའི་ལམ་བར་དུ་ཡ་ང་བའི་ཚུལ་དེ་བལྟས་པ་ཙམ་གྱིས་མཐོང་ནས། ཆིབས་རྟ་བཅིབས་ནས་ཨན་ཏུའུ་མེ་ཏ་ཡོད་སའི་སར་ཡོང་ནས་མྱུར་བ་མྱུར་དུ་སྐྲ་ལོ་སྦྲུལ་ཅན་གྱི་བདུད་མོ་མེ་ཏུའུ་ཧྲ་ཡི་དབུ་བླངས་ནས་ན་ཀྲའི་སྐར་ཚོམ་རྡོ་རུ་འགྱུར་དུ་བཅུག་པ་དང་། ཕོ་ཨེར་ཞིའུ་སིས་མཚོ་འདྲེ་བསད་ནས་ཨན་ཏུའོ་མེ་ཏ་བསྐྱབས། གནས་ཚུལ་འདིས་ལྷ་ཡུལ་སེམས་འགུལ་ཐེབས་སུ་བཅུག་ནས། ལྷ་ཡུལ་གྱིས་དོན་དེར་ཞུགས་པའི་སྐྱེས་དངོས་ཡོད་ཚད་ནམ་མཁར་དྲངས་ནས་སྐར་ཚོམ་དུ་བསྒྱུར། རྒྱལ་པོ་ཁོ་ཧྥུ་སི་དྲང་སྲོང་རྒྱལ་པོའི་སྐར་ཚོམ་དུ་འགྱུར་བ་དང་རྒྱལ་མོ་ཁ་ཞི་ཨའོ་ཕེ་ཡ་དྲང་སྲོང་བཙུན་མོའི་སྐར་ཚོམ་དུ་འགྱུར། ཨན་ཏུའུ་མེ་ཏ་ལྷ་མོའི་སྐར་ཚོམ་དུ་འགྱུར་བ་དང་དཔའ་བོ་ཕོ་ཨེར་ཞིའུ་སི་དྲང་སྲོང་དཔའ་བོའི་སྐར་ཚོམ་དུ་འགྱུར། ཕོ་ཨེར་ཞིའུ་སི་ཡི་ཆིབས་རྟ་འཕུར་རྟའི་སྐར་ཚོམ་དུ་འགྱུར་བ་དང་མཚོ་འདྲེ་ན་ཀྲ་དེ་ན་ཀྲའི་སྐར་ཚོམ་དུ་འགྱུར་བ་ཡིན།
བོད་འདིར་མངོན་གསལ་དོད་པོའི་སྒོ་ནས་ཕྱི་པ་མུ་སྟིགས་པའི་ལྟ་བ་འཛིན་མཁན་མེད་ཀྱང་། མུ་སྟེགས་པའི་ལྟ་བ་དང་སྤྱོད་པ་ཕྱོགས་འདྲ་བ་འཛིན་མཁན་མང་པོ་ཡོད་པ་ཞེས་པའི་དོན། ༼དུང་དཀར་ཚིག་མཛོད་ཆེན་མོ་༽ནས་བཏུས།
བོད་རྒྱ་ཚིག་མཛོད་ཆེན་མོ་ཞེས་པ་བོད་ཡིག་དང་རྒྱ་ཡིག་གཉིས་གཞིར་བཞག བོད་ཀྱི་རིག་པའི་གནས་རྣམས་འདུས་པའི་སྣ་འཛོམས་ཀྱི་རང་བཞིན་ལྡན་པའི་བོད་རྒྱའི་རྩ་འགྲེལ་གཉིས་ལྡན་གྱི་ཚིག་མཛོད་ཅིག་དང་། རིག་གནས་ཀྱི་ཡོན་ཚད་འབྲིང་རིམ་ཡན་ཆད་ཀྱི་ཀློག་པ་པོ་རྣམས་ཀྱིས་བོད་ཡིག་གི་དཔེ་ཆ་ལྟ་བར་བཀོལ་བའི་སླད་དུ་བསྒྲིགས་པ་ཞིག་རེད། ཚིག་མཛོད་འདིར་ཐ་སྙད་ལྔ་ཁྲི་སུམ་སྟོང་ལྷག་ཙམ་བསྡུས་ཡོད། མཇུག་གི་ཟུར་བཀོལ་དུ། བྱ་ཚིག་གི་དུས་གསུམ་སྐུལ་ཚིག་བཅས་ཀྱི་རེའུ་མིག་དང་། ལོ་ཁམས་དྲུག་ཅུའི་རེའུ་མིག བོད་ཀྱི་ལོ་རྒྱུས་འདས་པའི་ལོ་ཚིགས་༼སྤྱི་ལོ༦༡༧ ནས༡༩༤༩ བར༽དང་སྦྱར་ཏེ་བསྒྲིགས་པའི་རེའུ་མིག པར་རིས༣༠༠ མ་ལོངས་ཙམ་བཅས་བཀོད་ཡོད། ཐོག་མར་དེབ་སྟོད་སྨད་བར་གསུམ་དུ་ཕྱེ་ནས་དེབ་ཚད་༡༦ ཅན་དེ་སྤྱི་ལོ༡༩༨༥ ལོར་པེ་ཅིན་དུ་མི་རིག་དཔེ་སྐྲུན་ཁང་ནས་དཔེ་སྐྲུན་བྱས་སོ། །
ྋརྒྱལ་མཆོག་བཅུ་གསུམ་པས་བོད་དམག་རྣམས་དེང་དུས་དང་མཐུན་པའི་བསྒྱུར་བཅོས་གནང་ སླད་རུ་སུ་དང༌། ཉི་ཧོང༌། དབྱིན་ཇི་བཅས་ནས་ཐད་ཀར་འཕྲལ་སེལ་དགེ་རྒན་འགའ་ཤས་གླས་ནས་ཡུལ་སོ་སོའི་དམག་རྩལ་སྦྱོང་བརྡར་སྤྲད་མཐར་དབྱིན་ཇིའི་ལུགས་དེ་འགྲིགས་ཤོས་བྱུངསྟབས་བོད་དམག་རྣམས་དབྱིན་ཇིའི་ལུགས་ལྟར་སྒྲིག་འཛུགས་གནང༌། ཕྱིས་སུ་ཨ་མདོ་དགེ་འདུན་ཆོས་འཕེལ་ཞལ་བཞུགས་སྐབས་བོད་སྐདཐོག་སྐད་བརྡ་གཙང་བསྒྱུར་བྱས་ཡོད། གལ་སྲིད་བོད་རྒྱ་ཁོངས་ཡིན་ཚེ་གོང་གསལ་རྒྱལ་ཁབ་ཁག་ལ་འབྲེལ་བ་དང༌། བོད་དམག་གི་དམག་ཆས། སྐད་བརྡ། སྒྲིག་སྲོལ། གླ་ཕོགས། གོ་མཚོན། བཀོད་བྱུས། འཛིན་སྐྱོང༌། ལྟ་རྟོག་སོགས་རྒྱ་ནག་གཞུང་ནས་འགན་འཁུར་དགོས་རུང་དེ་ལྟར་མེད་པ་འདིས་བོད་འདི་ རྒྱལ་ཁབ་ཐ་དད་ཅིག་ཡིན་པ་གསལ་པོར་བསྟན་ཡོད་པ་རེད། གལ་ཆེའི་འཁྲུག་རྩོད་ཐག་གཅོད་ཀྱི་ཆེད་དུ་ ༡༩༡༣ ལོར་དབྱིན་གཞུང་དང༌། རྒྱ་ནག་གཞུང༌། བོད་གཞུང་བཅས་ཀྱི་སྐུ་ཚབ་འདྲ་མཉམ་གྱི་ཐོག་ནས་སིམ་ལར་འཛོམས་ཡོད་པ་དང༌། ༡༩༡༤ ལོར་སིམ་ལའི་ཆིངས་ཡིག་བཞག་པ་དེའི་དོན་ཚན་གཉིས་པའི་ནང༌། དབྱིན་གཞུང་དང་རྒྱ་ནག་གཞུང་ནས་བོད་ལྗོངས་དེ་བཞིན་ཕྱི་རྒྱར་རྒྱ་ནག གི་མངའ་ཁོངས་བརྩིས་ཀྱང་བོད་ཕྱི་མ་ནང་དོན་རྒྱལ་ཁབ་རང་བཙན་གཙང་མ་ཡིན་པའི་ཁས་ ལེན་བྱེད་རྒྱུར་ཐོག་མའི་མོས་མཐུན་བྱུང་ན་ཡང༌། དེ་ལ་རྒྱ་གཞུང་ནས་རྟགས་ཐམ་ཐེལ་འཛུགས་བྱ་རྒྱུར་ཀ་ཀོར་བྱས་པར་བརྟེན་ཆིངས་ཡིག་ དེའི་ནང་རྒྱ་གཞུང་ལ་ཐོབ་དབང་གང་ཡོད་རུང་ཆ་གནས་མི་བྱེད་པའི་དབྱིན་བོད་གཉིས་ ནས་ནང་མཐུན་ཆིངས་ཡིག་ཅིག་ ༡༩༡༤ ཟླ་ ༧ ཚེས་ ༣ ཉིན་བཞག་ཡོད་པ་རེད། ཆིངས་དོན་ངོ་མ་ཤོག་གྲངས་ ༡༤ ལ་བཀོད་ཡོད།
འབྲུ་རིགས་ནི་སྙེ་མ་ཅན་གྱི་སྐྱེ་དངོས་ཀྱི་སོན་ལ་ཟེར། འབྲུ་རིགས་ཀྱི་ནང་ནས་དང་འབྲས། གྲོ། མ་རྨོས་ལོ་ཏོག། ད་དུང་དེ་མིན་གྱི་འབྲུ་རིགས་དཀྱུས་མ་དཔེར་ན་ཁྲེ་དང་འབྲས་ནག། རྒྱ་བྲ། ཡུག་པོ། དབྱི་སྨི་འབྲས། ཁྲེ་རྒོད་འབྲུ་ལ་སོགས་ཚུད་ཡོད།
གནའ་བོའི་ཀེ་རི་སེའི་ལྷ་སྒྲུང་གཞིར་བཟུང་ན། ཀྲོའུ་སིའི་བུ་ཕོ་ཨེར་ཞིའུ་སིས་མེ་ཏུའུ་ཧྲ་ཡི་དབུ་བཅད་པ་ན། མེ་ཏུའུ་ཧྲའི་ལུས་ཕུང་ལས་མཛེས་སྡུག་ལྡན་པ་དང་གཤོག་པ་ཐོག་ཡོད་པའི་འཕུར་རྟ་པོ་ཅ་སུའོ་སི་མཆོང་ཡོང་། སྐབས་དེར་ཕོ་ཨེར་ཞིའུ་སིས་མེ་ཏུའུ་ཧྲ་ཡི་དབུ་ཁུག་མའི་ནང་རྫོང་ནས་མྱུར་བར་འཕུར་རྟའི་ཐོག་ཞོན་ནས་ཉེན་ཆེའི་ས་དེ་དང་ཁ་བྲལ། རྗེས་སུ་འཕུར་རྟ་འདི་ནམ་མཁར་དྲངས་ནས་འཕུར་རྟའི་སྐར་ཚོམ་དུ་བསྒྱུར།
བསྟན་འཛིན་ད་ཡན་ཧན་ཁྲིར་སྡོད་མུས་རབ་བྱུང་བཅུ་གཅིག་པའི་ས་སྤྲེལ་སྤྱི་ལོ1668ལ་འདས། དེ་ནས་རབ་བྱུང་བཅུ་གཅིག་པའི་ལྕགས་ཕག་སྤྱི་ལོ1671ལ་ཁོང་གི་སྲས་བསྟན་འཛིན་ད་ལའི་ཧན་ཁྲིར་བཏོན་ཞིང་དེས་ལོ་ངོ་སུམ་བཅུའི་རིང་རྒྱལ་པོའི་གོ་གནས་བཟུང་སྟེ་རབ་བྱུང་བཅུ་གཉིས་པའི་ལྕགས་འབྲུག་སྤྱི་ལོ1700ལ་འདས། དེ་ནས་སྲས་བགྲེས་པ་བསྟན་འཛིན་དབང་རྒྱལ་ནི་ཧོང་ཐའི་ཇིའི་བུ་དོད་བྱས་ཏེ་སོག་ཡུལ་དུ་ཡོད་སྟབས་རབ་བྱུང་བཅུ་གཉིས་པའི་ཆུ་ལུག་སྤྱི་ལོ1703ལ་ལྷ་བཟང་ཀླུ་དཔལ་དབུས་སུ་ཡོང་སྟེ་ཡབ་རྒྱལ་པོའི་གོ་སར་བཏོན་ཐོག་ལྷ་བཟང་ཧན་ཞེས་རྒྱལ་པོའི་གོ་གནས་བཟུང་སྟེ་བོད་དུ་གཏན་སྡོད་བྱས། ཡང་ལོ་རྒྱུས་ལ་ལར་བསྟན་འཛིན་ད་ལའི་ནི་ད་ཡན་ཧན་གྱི་གཅུང་ཡིན་པར་བཤད་པ་དང་ཡང་དེའི་སྲས་བགྲེས་པ་བསྟན་འཛིན་དབང་རྒྱལ་ཡབ་ཀྱི་རྒྱལ་སར་བཏོན་པ་གཅུང་ལྷ་བཟང་ཧན་གྱིས་བཀྲོངས་པ་སོགས་ཅིག་རིགས་ཤིག་སྣང་ཡང་ཞིབ་རྒྱས་ཟུར་དུ་དཔྱད་པར་རིགས་པས་རེ་ཞིག་ཡོངས་གྲངས་ལྟར་བཏང་སྙོམས་སུ་བཞག་གོ།
1720 ལོའི་ཟླ་ 9 ཚེས་ 15 ཉིན་ྋརྒྱལ་དབང་བསྐལ་བཟང་རྒྱ་མཚོ་མཆོག་གསེར་ཁྲིར་མངའ་གསོལ། ༧རྒྱལ་མཆོག་སྐུ་འཕྲེང་ལྔ་པ་ནས་བཟུངས་རྒྱལ་དབང་སྐུ་ཕྲེང་རིམ་བྱོན་དང༌། རྒྱལ་ཚབ་རིམ་པས་བོད་ཀྱི་ཆབ་སྲིད་བསྐྱངས། ལོ་འདིར་སྟག་རྩེ་སྡེ་པ་བཀྲོངས་པའི་འོག་ཏུ་ང་ཕོད་པ་རྡོ་རྗེ་རྒྱལ་པོ་དང༌། གུང་ལུམ་པ་བཀྲ་ཤིས་རྒྱལ་པོ་ནས་དབུ་འཁྲིད་ཐོག་ལྷ་མིའི་ཚོགས་འདུ་གྲོས་བསྡུར་གྱིས་ཆབ་སྲིད་ལོ་གཅིག་ཙམ་བསྐྱངས་ཤིང༌། ལྕགས་གླང་སྤྱི་ལོ་ 1721 ལོར་མངའ་རིས་སྐོར་གསུམ་གྱི་གཙོ་བོ་ཁང་ཆེན་བསོད་ནམས་རྒྱལ་པོ་ ༼དའི་ཆིང་བཱ་དུར།༽ བཀའ་བློན་གྱི་གཙོ་བོ་དང༌། དེའི་ལས་རོགས་སུ་ང་ཕོད་རྡོ་རྗེ་རྒྱལ་པོ་དང༌། ལུམ་པ་བཀྲ་ཤིས་རྒྱལ་པོ་བསྐོ་གཞག་གིས་ཁོང་གསུམ་ནས་ལོ་གསུམ་རིང་སྲིད་དབང་བཟུང་མུས་རབ་བྱུང་བཅུ་གཉིས་པའི་ཤིང་འབྲུག་སྤྱི་ལོ་ 1724 ལོར་སླར་ཡང་བཀའ་བློན་གསར་པ་སྦྱར་ར་བ་བློ་གྲོས་རྒྱལ་པོ་དང༌། ཕོ་ལྷ་བ་བསོད་ནམས་སྟོབས་རྒྱལ་གཉིས་བཀའ་བློན་དུ་བསྐོས་པའི་གཙོ་བོ་དའི་ཆིང་བཱ་དུར་གྱིས་མཛད་དོ།། ཕན་ཚུན་དད་མོས་དང༌། ཉེ་ཕྱོགས་སོགས་ཀྱི་རྐྱེན་པས་རིམ་བཞིན་མི་མཐུན་པར་གྱུར་ཏེ་དའི་ཆིང་བཱ་དུར་དང༌། ཕོ་ལྷ་བསོད་ནམས་སྟོབས་རྒྱལ་ཕྱོགས་གཅིག་དང༌། ང་ཕོད། ལུམ་པ། སྦྱར་ར་གསུམ་ཕྱོགས་གཅིག་ཏུ་གྱུར་སྐབས་ཕོ་ལྷ་བས་དའི་ཆིང་བཱ་དུར་ལ་དོགས་ཟོན་དགོས་ཚུལ་ཞུས་ཀྱང་དའི་ཆིང་གིས་དོ་སྣང་མ་བྱས་ཤིང༌།
ཉིན་ཞིག ཁོང་རང་ཁྲུས་སུ་སོང་བ་ལ། བཀྲུས་ཚར་རྗེས། གོམ་པ་དག་གོམས་གྲབས་བྱས་སྐབས། གསང་དོར་ཇི་ལྟར་བཙལ་ཀྱང་རྙེད་རྒྱུ་མ་བྱུང་།དེ་ནས་ཁོང་གིས་བསམས་པར་བརྐུས་སོང་བ་མིན་ནམ་ཞེས་རང་སེམས་ནས་དོགས་འདྲི་བྱས།མཇུག་མཐར་ཁོང་རང་ཐབས་ཟད་དེ་དམར་རྗེན་རྗེན་དུ་སྡོད་ཁང་ནང་ལ་ལོག་པ་རེད། དེ་ལ་ཕྱི་ཐོག་པ་དག་གིས་སྨྲས་བ།
སེམས་དཔལ་ཆེན་པོ་རྫ་དཔལ་སྤྲུལ་རིན་པོ་ཆེ་མཆོག་ནི། དཔལ་སྤྲུལ་ཨྱོན་འཇིགས་མེད་ཆོས་ཀྱི་དབང་པོ་ནི། སྨུག་པོ་གདོང་གི་རིགས་དགེ་རྩེ་གོང་མར་རྒྱལ་ཐོག་ཅེས་བྱ་བའི་རུས་སུ་ས་འབྲུག་ལོར་འཁྲུངས། རྡོ་བླ་འཇིགས་མེས་སྐལ་བཟང་གིས་དཔལ་དགེ་བསམ་གཏན་ཕུན་ཚོགས་ཀྱི་སྤྲུལ་སྐུར་ངོས་འཛིན་མཛད། རྡོ་གྲུབ་རིན་པོ་ཆེ་ཕྲིན་ལས་འོད་ཟེར་གྱིས་མཚན་ཨྱོན་རྒྱན་འཇིགས་མེད་ཆོས་ཀྱི་དབང་པོར་གསོལ་ཏེ་སྙིང་ཐིག་བསྟན་པའི་བདག་པོ་འགྱུར་བར་ལུང་བསྟན་ཞིང་གཏད་རྒྱ་སྨོན་ལམ་མཛད་དེ་སྤྲུལ་སྐུར་མངའ་གསོལ། འཕགས་མཆོག་སྤྱན་རས་གཟིགས་དངོས་འཇིགས་མེད་རྒྱལ་བའི་མྱུ་གུ་ལས་ཀློང་ཆེན་སྙིང་ཐིག་གི་སྔོན་འགྲོའི་ཁྲིད་ཁོ་ན་ཚར་ཉེར་ལྔ་གནས། ཁྲིད་སྦྱངས་ཀྱང་དེ་མཚུངས་མཛད། དམ་པ་འདིའི་ཚེ་རབས་ལས་ཀྱི་བླ་མར་ངེས་པས་ཞབས་པད་ཡུན་རིང་དུ་བསྙེན་ནས་འོད་གསལ་རྡོ་རྗེ་སྙིང་པོའི་སྐོར་རྣམས་གདམས་པའི་གཏད་རྒྱ་དང་བཅས་ལྷག་མེད་བུམ་པ་གང་བྱོས་རྫོགས་པར་གནང་ནས་སྙིང་པོ་དོན་གྱི་བརྒྱུད་འཛིན་དུ་དབང་བསྐུར། འཇམ་དབྱངས་མཁྱེན་བརྩེ་འདི་གཉིས་ལ་དཔལ་མཁྱེན་ཉི་ཟླ་ཟུང་འབྲེལ་ཞེས་ནང་ཐུགས་ཀྱི་སྲས་གཅིག་ཏུ་གྱུར་ནས་བརྒྱུད་པའི་རྐང་ཚུགས། འོད་གསལ་སྙིང་པོའི་རིང་ལུགས་ཀྱིས་ཤར་ནུབ་རྒྱ་མཚོའི་མཐའི་བར་ཁྱབ་པ་འདི་བྱུང་། དམ་པ་འགའ་ཞིག་གིས་ཀུན་མཁྱེན་འཇིགས་གླིང་ལ་སྐུ་གསུང་ཐུགས་ཡོན་ཏན་ཕྲིན་ལས་ཀྱི་སྤྲུལ་སྐུ་ལྔ་བྱོན་པའི་ནང་ནས་གསུང་གི་སྤྲུལ་པ་ཡིན་ཞེས་གསུངས། རྡོ་བླ་འཇིགས་མེད་སྐལ་བཟང་། ཀཱི་ལུང་འཇིགས་མེད་ངོ་མཚར། རྒྱལ་སྲས་གཞན་ཕན་མཐའ་ཡས། ཞེ་ཆེན་དབོན་སྤྲུལ་མཐུ་སྟོབས་རྣམ་རྒྱལ་རྣམས་ལས་མདོ་སྔགས་རིག་གནས་དང་བཅས་པའི་གསན་སྦྱངས་རྒྱ་ཆེར་མཛད། རྫོགས་ཆེན་བཞི་པ་མི་འགྱུར་ནམ་མཁའི་རྡོ་རྗེ་སོགས་ལས་དབང་ཆོས་མང་པོ་གསན། དཔལ་དགེའི་དབོན་པོ་དཀོན་མཆོག་འདས་ནས་གོང་མའི་བླ་བྲང་དགོངས་རྫོགས་སུ་བཏང་སྟེ་རུ་དམ་རྫོགས་ཆེན་གྱི་ཕུ་གཤིན་རྗེ་སྒྲུབ་ཕུག་དང་ཚེ་རིང་ཕུག །རྫ་རྒྱུད་དྲེལ་དཀར་ཕུགཔ། འདན་པདྨ་རི་མཐོ་སོགས་གནས་ངེས་མེད་དུ་སྒྲུབ་པ་ནན་ཏན་མཛད། རོག་བཟའ་བསོད་ནམས་དཔལ་དགེ་དང་ལྷན་ཅིག་ཀློང་སྙིང་རྩ་རླུང་གི་ཁྲིད་སྦྱངས་ཡུན་རིང་པོར་བསྐྱངས། ཨ་མདོ་ཞབས་དཀར་མཇལ་དུ་ཕེབས་པ་སྐུ་གཤེགས་པར་གསན་ནས་ལོག་སྟེ་ཡར་ཕེབས་ལམ་དུ་འགོ་ལོག་གསེར་ཐལ་ཡར་ཀླུང་པདྨ་བཀོད་དུ་རྒྱལ་སྲས་གཞན་ཕན་མཐའ་ཡས་ཀྱིས་གསང་སྙིང་རྒྱུད་བཤད་རྒྱས་པ་གནང་བའི་ཁྲིད་དཔོན་མཛད་ཅིང་དེར་བཞུགས། ཕྱིས་ལོ་གཉིས་ལ་རྗེ་འདིས་ཞག་ཞེ་ལྔ་རེར་རྒྱུད་བཤད་རྒྱས་པར་གནང་བས། ཡུལ་གསེར་སྟོད་དུ་སྙིང་པོའི་བསྟན་པ་དར། ཞེས་པའི་ལུང་བསྟན་ཇི་བཞིན་བྱུང་། གཙང་པ་དགེ་སློང་ངག་དབང་ཆོས་འབྱོར་ལས་དུས་འཁོར་སྦྱོར་དྲུག་གི་ཁྲིད་གསན། རྡོ་གྲུབ་སློབ་མ་རྡོ་རྗེའི་གདུང་བཞིའི་ནང་། མཁྱེན་བརྩེ་ཡེ་ཤེས་རྡོ་རྗེའི་རིག་པ་བརྟུལ་ཞུགས་ཀྱི་སྤྱོད་པས་ཐུགས་དམ་བོགས་འབྱིན་ཁྱད་པར་ཅན་དང་། ཡང་ཁོང་གི་སྒར་གཉན་པོ་གཡུ་རྩེའི་གནས་མདུན་ཕེབས་པ་དེར་ཆེད་དུ་བྱོན་ནས། མཁའ་འགྲོ་བདེ་ཆེན་རྒྱལ་མོའི་ཟབ་དབང་དང་ཐུན་མིན་རིག་པའི་རྩལ་དབང་བསྐུར། དགུང་ལོ་བརྒྱད་ཅུར་འཚོ་བ་སོགས་ཕྱི་ནང་གསང་བའི་བཀའ་ལུང་མང་པོ་གནང་། སྔར་འཇིགས་མེད་རྒྱལ་བའི་མྱུ་གུས་ནམ་ལངས་པ་ལྟ་བུའི་རྫོགས་ཆེན་ངོ་སྤྲོད་ལ། འདིར་ཉི་མ་ཤར་བ་ལྟར་བྱུང་སོང་ཞེས་དེ་ཚུན་ཐུན་མིན་གྱི་རིགས་བདག་ཏུ་མཛད། བརྒྱུད་ཡིད་འགའ་རེར་དཔལ་སྤྲུལ་མཁྱེན་བརྩེ་ཡེ་ཤེས་རྗེ་རྗེའི་སློབ་མར་འཇོག་པ་ཡང་འདི་ཡིན་པས་དོན་ལ་གནས། རྫོགས་ཆེན་སེང་ཕྲུག་པདྨ་བཀྲ་ཤིས་སམ་ཤེས་རབ་བཟང་པོ་ལས་རབ་ཏུ་བྱུང་། མཚན་འཇིགས་མེད་དགེ་བའི་འབྱུང་གནས་གསོལ། རྫོགས་ཆེན་དགོན། ཤྲི་སེང་། པདྨ་ཐང་། ནགས་ཆུང་རི་ཁྲིད་སོགས་དང་། ཕྱིས་སྐུ་ཚེའི་སྨད་དུ་འཇིགས་མེད་རྒྱལ་བའི་མྱུ་གུའི་གདན་ས་རྫ་རྒྱལ་དགོན་གྱི་ཉེ་སྐོར་དུ་བཞུགས་ནས། སྤྱོད་འཇུག །མངོན་རྟོགས་རྒྱན། རྩ་ཤེར། མདོ་སྡེ་རྒྱན། མངོན་མཛོད། གསང་སྙིང་། སྡོམ་གསུམ། ཡོན་ཏན་མཛོད་སོགས་ཀྱི་བཤད་པ་རྟག་ཏུ་མཛད། ཕྱོགས་མཐའ་ཀུན་ཏུ་མ་ཎི་བཀའ་འབུམ་ཀྱི་ལུང་ཁྲིད། ཛཾ་ཐང་དུ་རྒྱུད་བླ་དོལ་པོའི་འགྲེལ་བའི་སྟེང་གསུངས་ཞིང་བསྡུས་དོན་མཛད། བདེ་ཆེན་ཞིང་སྒྲུབ་སོགས་རྒྱུན་ཆད་པ་མེད་པ་སྩལ་བས་བྱང་འབྲོག་རྫ་ཆུ་ཁ་དང་། འགོ་ལོག་སྟོད་སྨད་བར་གསུམ་སོགས་སུ་ཕྲིན་ལས་ཀུན་ཏུ་ཁྱབ། སྲོག་གཅོད་ཀྱི་སྡིག་རྒྱུན་བཅད་པ། ཡིག་དྲུག་དུང་ཕྱུར་བཟླ་བ་བརྒྱ་ཕྲག་བྱུང་བ་སོགས་ཕྲིན་ལས་མཐའ་ཡས། དཔལ་དགེ་གོང་མའི་ཡིག་དྲུག་རྡོ་མཁར་ཁ་གསོ་གནང་སྟེ། །དད་སྦྱིན་གྱི་དངོས་རྫས་ཐམས་ཅད་རྡོ་ཡོན་དུ་སྩལ་བས་རྡོ་འབུམ་ཤིན་ཏུ་རྒྱ་ཆེར་བཞེངས་པ་དཔལ་སྤྲུལ་རྡོ་རིང་མ་ཞེས་གྲགས་ཤིང་། མཁྱེན་བརྩེ་རིན་པོ་ཆེའི་རྫུ་འཕྲུལ་གྱིས་རབ་གནས་ཟང་ཐལ་མ་མཛད་པར་གྲགས། །རྫ་ཁྲ་མ་ལུང་དུ་དགེ་མང་དབོན་རིན་པོ་ཆེ་ཨྱོན་བསྟན་འཛིན་ནོར་བུ་དང་། གནས་གཞན་དུ་ཐུགས་སྲས་བླ་མ་རིན་པོ་ཆེ་ལུང་རྟོགས་བསྟན་པའི་ཉི་མ་གཙོར་གྱུར་ལ་ཀློང་ཆེན་སྙིང་ཐིག་གི་ཁྲིད་བཤད་ལུང་དང་བཅས་པ་སྩལ། གཤིན་རྗེ་སྒྲུབ་ཕུག་ནས་སྐུ་ལ་མཛེ་ནད་ཅིག་སྙུང་པར་རཏ་གླིང་རྟ་ནག་གི་བསྙེན་པ་མཛད་པས་གཞི་མེད་དུ་དྭངས་པ་དང་། གཏེར་ཆེན་མཆོག་གླིང་གིས་རྫོགས་ཆེན་གངས་ཁྲོད་ནས་ཡང་དག་སངས་རྒྱས་མཉམ་སྦྱོར་གཏེར་བཞེས་སྐབས་རིགས་གསུམ་སྙིང་ཐིག་གི་ཆོས་བདག་ཏུ་བསྔགས་པས་དབང་ཁྲིད་ལུང་བཅས་དྭངས་བས་བཞེས་ཤིང་། དེའི་འཇམ་དཔལ་རྫོགས་ཆེན་ལ་བསྙེན་སྒྲུབ་མཛད་པས་གཞུང་ནས་བཤད་པའི་རྟགས་ཐམས་ཅད་གསལ་པོ་བྱུང་གསུངས། མཆོག་གླིང་གིས་རྫོགས་ཆེན་གྲྭ་མང་ལ་བླ་མ་དགོངས་འདུས་ཀྱི་སྒྲུབ་ཐབས་ལུང་བཅས་གསུང་དགོས་པ་དཔལ་སྤྲུལ་རིན་པོ་ཆེའི་གསུང་གིས་བསྐུལ་ཏེ། ལུང་རྫོགས་འཕྲལ་དེ་རིང་རང་རེ་རྣམས་གཏེར་སྟོན་སངས་རྒྱས་གླིང་པའི་མདུན་ནས་བླ་མ་དགོངས་འདུས་ཀྱི་དབང་ཐོབ་པའི་སྐལ་བཟང་བྱུང་བ་རེད། ཀུན་གྱིས་བསྙེན་སྒྲུབ་རེ་གྱིས་ཞེས་གསུངས། མཁྱེན་བརྩེའི་ལྕེ་བཙུན་སྙིང་ཐིག་གཟིགས་པས་རྒྱ་གར་གྱི་གྲུབ་ཆེན་ལྟ་བུའི་ཚོད་དུ་འདུག །ཁོང་ཀུན་མཁྱེན་ཀློང་ཆེན་དངོས་ཡིན་ཚོད་རེད་སོགས་བསྔགས་བརྗོད་སྩལ། སྐྱེ་བ་བརྒྱད་ཅུའི་གོང་དུ་རྒྱ་གར་གྱི་གྲུབ་ཆེན་ནག་པོ་སྤྱོད་པ་ལ་རིན་པོ་ཆེ་གསེར་གྱི་སོར་གདུབ་ཕུལ་བས་དེ་ཚུན་གནས་ངན་ལེན་དུ་སྐྱེས་མ་མྱོང་གསུངས་པ་སོགས་སྔོན་གྱི་སྐྱེས་རབས་མང་པོ་རྗེས་སུ་དྲན་པ་དང་། མངོན་ཤེས་ཐོགས་མེད་དུ་གཟིགས་པ། འཇམ་དཔལ་དབྱངས་ཀྱིས་རྗེས་སུ་བཟུང་བ་སོགས་གསུང་གི་དངོས་ཤུགས་ལས་ཐོན་པ་ཤིན་ཏུ་མང་། དགེ་མང་དགོན་དུ་ཕེབས་ནས་མཁན་ཡོན་ཏན་རྒྱ་མཚོའི་གྲྭ་ཤག་ཏུ་བཀའ་མ་ཞོ་ཁྲོ་ན་རཀ་དོང་སྤྲུགས་ཀྱི་བསྙེན་མཚམས་ལོ་གཅིག་བཞུགས་ཏེ་ཐུན་བར་དུ་རྒྱུད་རྒྱལ་གསང་བ་སྙིང་པོ་དང་ཡོན་ཏན་མཛོད་ཀྱི་བཤད་ཁྲིད་མཐའ་དག་ཞིབ་རྒྱས་སུ་སྩལ། མཁན་ཆེན་ཡོན་ཏན་རྒྱ་མཚོས་ཀྱང་ཐོས་བསམ་སྒོམ་གསུམ་མཐིལ་ཕྱིན་པར་མཛད། ཁོང་གིས་ཡོན་ཏན་མཛོད་ཀྱི་འགྲེལ་བ་ཉི་ཟླ་རྣམ་གཉིས་སོགས་བསྟན་བཅོས་མང་དུ་བརྩམས་པས་ཕྱི་རབས་ལ་ཕན་པའི་མིག་གཅིག་པུར་གྱུར། ཀུན་མཁྱེན་ཀློང་ཆེན་པའི་གསང་འགྲེལ་ཕྱོགས་བཅུའི་མུན་སེལ་ཐུགས་ལ་བཟུང་ཞིང་དཔལ་སྤྲུལ་གསུང་རྒྱུན་ཅན་གྱི་བཤད་ཁྲིད་ལོ་རྟག་པར་ཞིབ་རྒྱས་སུ་སྩལ་བས་ཁོང་ཉིད་ཀྱི་སློབ་མ་སངས་རྒྱས་མཉན་པ་གོང་མ་དང་། ཀླུ་ཤུལ་སྤྲུལ་སྐུ། ལྕང་མ་མཁན་ཐུབ་བསྟན་ཆོས་འཕེལ་སོགས་མཁས་གྲུབ་མང་པོ་བྱོན། ལྕང་མ་མཁན་པོ་ལས་དིལ་མགོ་མཁྱེན་བརྩེ་རིན་པོ་ཆེས་གསན་ནས་ཁོ་བོ་ཅག་ལ་བཀའ་དྲིན་དུ་ཐོབ་པ་སོགས་ད་ལྟའི་བར་བཤད་རྒྱུན་རྒྱ་ཆེ་འཕེལ་བར་བྱུང་། ཡང་ལྕང་མཁན་པོ་ལས་གསེར་རྟ་མཁན་ཆེན་འཇིགས་མེད་ཕུན་ཚོགས་ཀྱིས་གསན་ནས་མདོ་ཁམས་ཀྱི་ཕྱོགས་སུ་བཤད་པ་རྒྱ་ཆེར་འཕེལ་བཞིན་པའོ། མདོར་ན་སྔ་འགྱུར་ཕྱོགས་སུ་མདོ་སྔགས་ཀྱི་གཞུང་བཟང་པོའི་བཤད་རྒྱུན་བར་མ་ཆད་པ་བཞུགས་པ་ནི། རྒྱལ་སྲས་གཞན་ཕན་མཐའ་ཡས། དཔལ་སྤྲུལ་རིན་པོ་ཆེ་རྣམ་གཉིས། སློབ་བརྒྱུད་ཞལ་སློབ་ཡང་སློབ་དང་བཅས་པའི་བཀའ་དྲིན་ལས་བྱུང་བ་དེང་སོང་ཀུན་གྱི་མངོན་སུམ་གྱུར་པ་འདི་བཞིན་ཡིན། ཀཿཐོག་གི་གཙུགས་ལག་ཁང་ཏུ་སི་ཏུ་ཆོས་ཀྱི་བློ་གྲོས་ཀྱིས་ཞུས་པ་ལྟར་སྤྱོད་འཇུག་རྒྱས་པར་གསུངས་པས། དྲི་མེད་ཞིང་སྐྱོང་རིན་པོ་ཆེས་ཀྱང་ཆོས་འབྲེལ་གསན། གྲུབ་དབང་རྫོགས་ཆེན་ལྔ་པ། སྐུ་ཞབས་དགེ་མང་གཉིས་པ། རྒྱ་རོང་ནམ་སྤྲུལ་ཀུན་བཟང་ཐེག་མཆོག་རྡོ་རྗེ། གླིང་སྤྲུལ་ཐུབ་བསྟན་རྒྱལ་མཚན། མཁན་ཆེན་པདྨ་བཛྲ། མཁན་དཀོན་མཆོག་འོད་ཟེར། མཁན་ཀུན་བཟང་དཔལ་ལྡན་ཆོས་གྲགས། ཞེ་ཆེན་རབ་འབྱམས་ལྔ་པ། རྒྱལ་ཚབ་གསུམ་པ། གཞིས་ཆེན་སྤྲུལ་སྐུ་སོགས་མཁས་གྲུབ་རྣམས་དང་། བཀའ་བརྒྱུད་དཔའ་བོ་རིན་པོ་ཆེ། ཀརྨའི་མཁན་ཆེན་རིན་ཆེན་དར་རྒྱས། མཁན་ཆེན་བཀྲ་ཤིས་འོད་ཟེར་སོགས་བཀའ་བརྒྱུད། དགའ་ལྡན་ཧོར་ཁང་སར་སྐྱབས་མགོན། རྫ་བརྒྱུད་སེ་ཤུལ་དགོན་གྱི་ཁྲི་བཞུགས་དགེ་བཤེས་ལྷ་རམ་པ་ཐུབ་བསྟན་སོགས་དགེ་བཤེས་ཆེ་ཕྲ་ཐམས་ཅད་ཀྱིས་མཚོན་མདོ་ཁམས་ན་ཡོངས་སུ་གྲགས་པའི་བླ་མ་ཐམས་ཅད་ཀྱིས་དངོས་བརྒྱུད་ནས་ཞབས་ལ་མ་གཏུགས་པ་མེད་པ་དང་། ཁྱད་པར་དུ་རང་མཁས་ཀྱི་སློབ་མ་བཞི་ཞེས་རྒྱ་གར་གྱི་སློབ་དཔོན་དབྱིག་གཉེན་བཞིན། ལྟ་བ་རང་ལས་ལྷག་པ་སྨྱོ་ཤུལ་ལུང་རྟོགས་བསྟན་པའི་ཉི་མ། བཤད་པ་རང་ལས་ལྷག་པ་ཨྱོན་བསྟན་འཛིན་ནོར་བུ། ཚད་མ་རང་ལས་ལྷག་པ་རྒྱ་རོང་བསྟན་འཛིན་གྲགས་པ། སྤྱོད་པ་རང་ལས་ལྷག་པ་མི་ཉག་ཀུན་བཟང་བསོད་ནམས། གཞན་ཡང་འཇམ་མགོན་མི་ཕམ་རིན་པོ་ཆེ། མུ་ར་པདྨ་བདེ་ཆེན་བཟང་པོ། མཁན་ཆེན་ཡོན་ཏན་རྒྱ་མཚོ། རྡོ་གྲུབ་འཇིགས་མེད་ཕུན་ཚོགས་འབྱུང་གནས། དྲི་མེད་གྲགས་པ། མཁྱེན་བརྩེའི་སྲས་རིག་པའི་རལ་གྲི། མཆོག་སྤྲུལ་ཀུན་བཟང་བདེ་ཆེན་རྡོ་རྗེ། ཨ་འཛོམས་འབྲུག་པ་རིན་པོ་ཆེ་སོགས་སྔ་འགྱུར་གྱི་བསྟན་སྲོག་འཛིན་པའི་ཐུགས་སྲས་ཁྱད་པར་ཅན་རྣམས་དང་། སྡེ་དགེ་ས་སྐྱོང་དཔལ་ལྡན་མཆི་མེད་རྟག་པའི་རྡོ་རྗེ་སྐུ་མཆེད་ཡུམ་སྲས། བོད་སྡེ་པ་གཞུང་གི་དམག་དཔོན་ཆེན་པོ་མདོ་སྤྱི་ཕུ་ལུང་པ་སོགས་ཆོས་ཀྱི་འབྲེལ་བས་བསྡུས་པའི་མི་དང་མི་མ་ཡིན་པ་ནི་བགྲངས་ལས་འདས་པས། འཇིག་རྟེན་མི་ནག་གི་སྐྱེ་བོས་ཀྱང་སྤྱོད་འཇུག་གི་ཆོས་གྲྭར་ཚུད་པས་བྱང་ཆུབ་སེམས་ལ་བསྔགས་པའི་ཆེ་བ་དང་། བདེ་བ་ཅན་དུ་སྐྱེ་བའི་རྒྱུ་བཞི་མི་ཤེས་པ་མེད་པ་ལྟ་བུ་བྱུང་བ་སོགས་མདོ་ཁམས་ཀྱི་ཡུལ་ཐམས་ཅད་དཀར་འབྱམས་ཡུག་གཅིག་ཏུ་ཤར། མདོར་ན་ཆོས་དང་ཞུས་དག་ཕེར་ཞིང་ཆོས་བརྒྱད་དང་མ་འདྲེས་པའི་བྱ་བཏང་གི་རྣམ་ཐར་བསྐྱངས་པ་ལ་རྒྱལ་སྲས་ཞི་བ་ལྷ་དངོས་དང་མི་གཉིས་པ་ཀུན་ལ་གྲགས་ཤིང་ཚད་མས་གྲུབ། གསུང་རྩོམ་སྙན་འཇེབས་ཀྱི་ཉམས་དང་ལྡན་ཞིང་། ཟབ་མོའི་དོན་ཀྱང་གོ་སླར་བཀྲལ་བ་སོགས་ངག་གི་དབང་ཕྱུག་ཆེན་པོའི་གོ་འཕང་བརྙེས་པ་ཡིན་ཞེས་ཐམས་ཅད་མཁྱེན་གཟིགས་མཁྱེན་བརྩེའི་དབང་པོ་དང་། འཇམ་མགོན་མི་ཕམ་སོགས་ཀྱིས་བསྔགས། རྗེ་འདིའི་མདོ་སྔགས་ཀྱི་བཤད་པ་ཐམས་ཅད་ནང་ཉམས་ལེན་གྱི་སྟེང་དུ་བསྐོར་ནས་བཤད་པ་ཡིན་པས་ཐོས་བསམ་སྒོམ་པའི་ཉམས་མྱོང་གི་སྟེང་དུ་སོན་པ་འདི་འདྲ་བ་གཞན་ལ་མེད་ཅེས་དགེ་ལྡན་གྱི་བཤེས་གཉེན་རབ་འབྱམས་པ་མང་པོས་ཀྱང་བསྔགས་བརྗོད་ཡང་ཡང་སྩལ། སྔ་འགྱུར་གྱི་ལྟ་སྒོམ་ཟབ་མོའི་སྲོག་རྩ་འཛིན་པའི་ལེགས་བཤད་ཀྱི་རྩ་བ། ཐམས་ཅད་མཁྱེན་གཟིགས་མི་ཕམ་རིན་པོ་ཆེའི་སྤྱོད་འཇུག་ཤེར་ལེའི་འགྲེལ་པ་ཀེ་ཏ་ཀ་ཡང་དཔལ་སྤྲུལ་རིན་པོ་ཆེའི་ཞལ་ལུང་ཡིན་པ་འགྲེལ་བའི་མཛད་བྱང་དུ་གསལ། ཕྱིས་སུ་བསྟན་པ་རིས་མེད་ལ་ཕྲིན་ལས་རྒྱས་པའི་སྐབས་དགའ་ལྡན་ལ་དར་ཊཱིཀ །ས་སྐྱ་ལ་རྗེ་བཙུན་བསོད་ནམས་རྩེ་མོ། བཀའ་བརྒྱུད་ལ་དཔའ་བོ་གཙུག་ཕྲེང་གི་འགྲེལ་པ། ས་བཟང་སྤྱོད་ཊཱིཀ་སོགས་གདུལ་བྱ་སོ་སོའི་མོས་པ་དང་མཐུན་པའི་སྤྱོད་འཇུག་ཆོས་འཁོར་གཙོ་བོར་བྱས་པའི་བར་མ་ཆད་པའི་ཆོས་འཁོར་བསྐོར། ཐུགས་སྲས་གཙོབོ་སྨྱོ་ཤུལ་ལུང་རྟོགས་བསྟན་པའི་ཉི་མ་ལ་རྫོགས་པ་ཆེན་པོ་སེམས་ཉིད་ངལ་གསོའི་སྨིན་ཁྲིད་རྒྱས་པ་ལ་ལོ་གསུམ་ལྷག་སྩལ་བ་སོགས་སྙིང་ཐིག་གོང་འོང་གི་སྨིན་གྲོལ་ཐམས་ཅས་ཚང་སྤྲུགས་སུ་སྩལ་ནས་དོན་བརྒྱུད་ཀྱི་རྒྱལ་ཐབས་ལ་མངའ་གསོལ། དགེ་མང་དབོན་རིན་པོ་ཆེ་ཨྱོན་བསྟན་འཛིན་ནོར་བུ་ལ་ཁྲ་མ་ལུང་དུ་ཀློང་ཆེན་སྙིང་ཐིག་གི་སྔོན་འགྲོ་དངོས་གཞིའི་མྱོང་ཁྲིད་ཡུན་རིང་གསུང་ཞིང་ཁྲིད་སྦྱང་མཛད་པས་རྫོགས་པ་ཆེན་པོའི་དོན་ལ་གོ་རྟོགས་མཐིལ་ཕྱིན་པ་བྱུང་གསུངས་པ་དང་། བླ་མ་ཡང་ཏིག་ཡིན་བཞིན་ནོར་བུའི་སྨིན་ཁྲིད་སྙན་བརྒྱུད་ཆུང་ངུའི་ཁྲིད་སྦྱང་གི་སྟེང་ནས་རྟོགས་པ་ནམ་མཁའ་དང་མཉམ་པར་བྱུང་བ་ཡིན་གསུངས། དམ་པ་དེ་གཉིས་ཀྱི་སློབ་བརྒྱུད་ལས་ཀློང་ཆེན་སྙིང་ཐིག་གི་མྱོང་ཁྲིད་ཀྱི་རྒྱུན་ད་ལྟའི་བར་བྱུང་བའི་ཕྲིན་ལས་བསམ་གྱིས་མི་ཁྱབ། ཕྱིས་སུ་འཇིགས་མེད་རྒྱལ་བའི་མྱུ་གུའི་སྐུ་གདུང་རིན་པོ་ཆེའི་མདུན། བཀའ་མ་དོང་སྤྲུགས་ཀྱི་སྒྲུབ་མཆོད་ལོ་ལྔའི་བར་རྒྱུན་ཆགས་སུ་མཛད། དེ་ལྟར་བསྟན་འགྲོ་ཡོངས་ཀྱི་དཔལ་མགོན་དུ་དགུང་གྲངས་བརྒྱད་ཅུའི་བར་བཞུགས་ནས་མཛད་ཕྲིན་ཐམས་ཅད་མཐར་ཕྱིན་ཏེ། སྤྲེལ་ལོ་སྤྲེལ་ཟླའི་ཚོགས་རྒྱས་པ་གནང་། རེ་ཞིག་ནས་སྐུ་ཅུང་ཟད་བསྙུན་ཚུལ་བསྟན་ནས་ཤར་ཕྱོགས་མངོན་དགའི་ཞིང་གི་ཆེ་བརྗོད་ཀྱང་མཛད། ཁྱེད་ཀྱི་གདུལ་བྱ་ཤར་ཕྱོགས་སུ་ཡོད་ཅེས་ཐོས་གསུངས་པ་དང་། རེས་སྤྲུལ་བ་གཅིག་སླར་ཡང་ཞིང་འདིར་འོང་དགོས་པ་འདྲ་སོགས་སྣ་ཚོགས་གསུངས་ནས་ས་ཕག་ས་ཟླའི་ཚེས་བཅོ་བརྒྱད་ལ་སྐུ་གཤེགས། དགོངས་རྫོགས་དང་སྐུ་གདུང་བཞེངས་པ་སོགས་རྗེ་དབོན་བསྟན་འཛིན་ནོར་བུ་དང་། བསོད་ནམས་ཚེ་རིང་གཉིས་ནས་མཛད་ཅིང་བཀའ་འབུམ་རིན་པོ་ཆེ་ཡོངས་རྫོགས་རུ་དམ་རྫོགས་ཆེན་དགོན་དུ་རྗེ་དབོན་རིན་པོ་ཆེས་སྤར་གྱི་གླེགས་བམ་བསྐྲུན། རྫོགས་ཆེན་གྱི་དགོན་རྩ་ལག་ཀུན་ཏུ་སྐུ་མཆོད་དོང་སྤྲུགས་ཀྱི་ཆོ་ག་བཙུགས་པ་སོགས་ཕྲིན་ལས་མཐར་རྒྱས་སུ་བྱུང་བ་དང་། རྗེ་འདིའི་མཆོག་གི་སྤྲུལ་སྐུ་གྲུབ་དབང་རྫོགས་ཆེན་ལྔ་བས། ལྕང་མ་མཁན་རིན་པོ་ཆེ་ཐུབ་བསྟན་ཆོས་འཕེལ་ཡིན་པར་གསུངས་བ་ངེས་ཤིང་། གཞན་ཡང་རེབ་ཀོང་གཙོས་དཔལ་སྤྲུལ་དང་། བདུད་འཇོམས་གོང་མའི་སྲས་མཁས་གྲུབ་ནམ་མཁའ་འཇིགས་མེད། འཚམས་སྤྲུལ་གཉིས་པའི་སྲས་འཇིགས་མེད་དབང་པོ་སོགས་དམ་པའི་སྐྱེས་ཆེན་ཁྱད་པར་ཅན་མང་དུ་བྱོན་པའོ། དེ་དག་ཕྱིའི་རྣམ་ཐར་གཙོ་བོར་མཛད་པའི་སྐབས་དང་། ནང་དང་གསང་བའི་རྣམ་ཐར་ནི། ཐུགས་ཤིན་ཏུ་སྒམ་ཞིང་སུ་ལའང་མི་གནང་བས་འགོད་རྒྱུ་ཆེར་མེད་ལ། ཐུགས་སྲས་གཙོ་བོ་ལུང་རྟོགས་བསྟན་པའི་ཉི་མ་ལ་གསུང་འཕྲོས་ཕེབས་པ་འདི་ལྟར། ལུང་བཅེས། ངས་ད་ཙམ་ན་ངན་སོང་གསུམ་གྱི་སྡུག་བསྔལ་གཏན་ནས་བསམ་མི་ཕོད་པར་འདུག །བློ་སྦྱོང་དུས་མཐོ་རིས་ཀྱི་སྡུག་བསྔལ་ཙམ་བསམ་པ་ཡིན་ཞེས། དོན་དུ་ངེས་འབྱུང་གིས་བློ་འབྱོངས་པའི་ཚད་དུ་གསུངས། ཡང་རྟ་བབ་གཞོན་གྱི་ཡུན་ཙམ་ལ་བདེ་གཤེགས་སྒྲུབ་པ་བཀའ་བརྒྱད་ལྷ་བདུན་བརྒྱ་ཉེར་ལྔ་སྐད་ཅིག་དྲན་རྫོགས་སུ་གསལ་ནུས་ཀྱང་། དེ་བསྐྱེད་རིམ་ཡིན་སྙམ་ཡིད་ལ་མེད་གསུངས། རླུང་ཁུག་རེའི་ཡུན་ལ་རིག་འཛིན་འཁྲུལ་འཁོར་སོགས་ཀློང་སྙིང་འཁྲུལ་འཁོར་རྣམས་ཆ་ཚང་རེ་རྫོགས་པར་བྱེད་ནུས་ཀྱང་། དེ་རླུང་གི་ཚད་ཡིན་སྙམ་མེད་གསུངས། ཤར་ཛཾ་ཐང་ནས་དུས་འཁོར་སྦྱོར་དྲུག་སྒོམ་སྐབས། རྟགས་བཅུའི་སྟོང་གཟུགས་ཚད་དུ་འཁྱོལ། སྟོང་གཟུགས་ཀྱི་ལྷ་མོ་རྣམས་སྣ་བུག་ནས་དྲངས་ཆོག་པ་རེ་བྱུང་ཡང་འདི་རྫོགས་རིམ་ཡིན་སྙམ་ཡིད་ལ་མེད། ཁྱེད་རྣམས་བསྐྱེད་རྫོགས་གང་ལའང་མཐར་ཕྱིན་པ་རེ་གྱིས་གསུངས། ཡང་ངས་མི་ཉག་ལའུ་ཐང་སོགས་གཉན་ས་འགྲིམས་སྐབས་ཆོ་འཕྲུལ་སྣ་ཚོགས་ཀྱི་འཚུབ་ལྷོངས་ཚད་མེད་པ་རེ་བྱུང་། དེ་དུས་འོད་གསལ་སྙིང་ཐིག་གི་རིག་འཛིན་བརྒྱུད་པ་སྤྱི་དང་། ཀུན་མཁྱེན་ཆོས་ཀྱི་རྒྱལ་པོ་ལ་གསོལ་བ་བཏབ་པས། འཚུབ་ལྷོངས་རང་མལ་དུ་ཞི་ནས། བྱིན་རླབས་ཀྱི་རྟོགས་པ་ཞིག་རྙེད་པ་ཡིན། དེ་མཁྱེན་བརྩེ་ཡེ་ཤེས་རྡོ་རྗེ་ལ་ཞུས་པས། ཁྱེད་ཀྱིས་བདུད་བཞི་གཅིག་ཆར་དུ་ཆོད་ནས་མཆོག་གི་དངོས་གྲུབ་བརྙེས་པ་རེད་གསུངས། དེ་ཚུན་ང་ལ་དགེ་མི་དགེའི་རྟོག་པ་ཆེར་སྐྱེས་མ་མྱོང་༷ཞེས། དོན་དུ་ཐུན་མོང་དང་ཐུན་མིན་གྱི་ལམ་རིན་མཐའ་དག་གིས་བརྒྱུད་སྦྱངས་ནས་བྱང་ཆུབ་སེམས་ལ་བློ་འབྱོངས། གསང་སྔགས་རྡོ་རྗེ་ཐེག་པའི་བསྐྱེད་རྫོགས་ཀྱི་གདིང་ཚད་མཐར་ཕྱིན། རྫོགས་པ་ཆེན་པོ་རང་སྣང་རིས་མེད་ཀྱི་དགོངས་པ་མངོན་དུ་གྱུར་ནས་ཆོས་ཟད་གདོན་མའི་སར་ཕྱིན་པའི་གསུང་བྱོན་པ་ཡིན། ཁྱད་པར་དུ་ཀུན་མཁྱེན་ཆོས་ཀྱི་རྒྱལ་པོ་རྒྱལ་བ་ཀློང་ཆེན་པ་ཞལ་དངོས་སུ་གཟིགས་ཏེ་དོན་བརྒྱུད་ཀྱི་དགོངས་པ་ཐོབ། རྫོགས་པ་ཆེན་པོ་ཆོས་དབྱིངས་རིན་པོ་ཆེའི་མཛོད་ཐུགས་དམ་གྱི་ཉིང་ཁུར་མཛད། ཐུགས་སྲས་ཀྱི་གཙོ་བོ་ལུང་རྟོགས། རྒྱ་རོང་ནམ་སྤྲུལ་སོགས་ལ་དེའི་བཤད་པ་ཐུན་མིན་དུ་གནང་ཞིང་། མཛོད་ཆེན་བདུན་སོགས་གསུང་རབ་རྣམས་འཆད་ཉན་གྱི་སྙིང་པོར་མཛད་དེ་ལམ་སྲོལ་གསར་དུ་ཕྱེས། དེ་དག་བལྟ་བསྐུལ་ཡང་མཛད་པར་བཅས་སོ། སྨྱོ་ཤུལ་མཁན་པོའི་ཆོས་འབྱུང་ལས་བཤུས།
སྐུ་ཚབ་རྣམས་ནས་ཀོལམ་བི་ཡ་མཐོ་སློབ་ཀྱི་ཚོགས་གཙོ་གནང་མྱོང་ཞིང༌། དམག་ཆེན་གཉིས་པའི་སྐབས་དམག་སྤྱི་གནང་བ་ཕྱིས་སུ་ཨ་རིའི་སྲིད་འཛིན་དུ་བསྐོ་བཞག་བྱུང་བ་སྐུ་ཞབས་ General Dwight D. Eisenhower མཆོག་དང་མཇལ་འཕྲད་གནང་བ་དང༌། ཁོང་དེ་སྔོན་དམག་གི་སྐབས་ཨ་རིའི་གནམ་གྲུ་ཞིག་བོད་སར་འབབ་དགོས་བྱུང་སྐབས་གནམ་གྲུའི་ནང་ཡོད་པའི་མི་ལྔ་བོ་བོད་གཞུང་ནས་རོགས་རམས་གནང་བར་ཐུགས་རྗེ་ཆེ་ཞེས་སྐུ་ཚབ་ཚོར་ཞུ་སྐུར་གནང་བ་རེད། དེ་ནས་སྐུ་ཚབ་རྣམས་ནུབ་ཕྱོགས་བདེ་སྲུང་དམག་ཁང་གསར་འཛུགས་སྐྱོང་བྱས་པ་ཡོད་པ་དེར་གཟིགས་སྐོར་དུ་གདན་འདྲེན་ཞུས་ཤིང༌། དེར་བོད་དུ་ཕེབས་མྱོངས་ཡོད་པ་ Colonel Ilia Tolstoy དང་ Suydam Cutting སོགས་གྲོགས་པོ་སྙིང་པ་རྣམས་ཀྱིས་ཕེབས་བསུ་བྱས།
ཞེས་འཇིག་རྟེན་སྣོད་བཅུད་ཡོངས་རྫོགས་སྒོང་ལས་བྱུང་བར་བཤད་དེ། རང་རེའི་སྔོན་གྱི་ལོ་རྒྱུས་སྨྲ་བ་ཕལ་ཆེ་བར་རང་ཉིད་ཆོས་ལུགས་གང་ཞིག་ཡིན་པའི་ལྟ་གྲུབ་དེ་ཉིད་རྨང་གཞིར་གཞག་སྟེ་ལོ་རྒྱུས་ལ་དཔྱད་པ་བཏང་བ་ལས་དོན་དངོས་ཀྱི་ལོ་རྒྱུས་ལ་ཉམས་ཞིབ་གནང་མཁན་མང་པོ་མེད་པ་དང་། ལྷག་དོན་བོན་གྱི་ལྟ་གྲུབ་རྒྱུ་མཚན་དུ་བྱས་ནས་བོན་དང་བོན་གྱི་གཞུང་དང་འབྲེལ་བའི་ལོ་རྒྱུས་ཡོངས་རྫོགས་ནག་བསུབ་བཏང་རྐྱང་མཛད་པ་ནི། ལོ་རྒྱུས་ཚད་ལྡན་སྨྲ་བ་ཞིག་ལ་མཚོན་ན་ཞན་ཆ་ཁོ་ན་ལས་དགེ་མཚན་ཞིག་ག་ལ་ཡིན། དེ་ལྟར་ནའང་གནའ་བོའི་བོན་གྱི་ལོ་རྒྱུས་སྨྲ་བ་ཚོས་གདོད་མའི་སྤྱི་ཚོགས་དང་ཁོར་ཡུག་ལ་དཔྱད་པ་གཏོང་བའི་ཆ་རྐྱེན་ཞན་པས་དོན་དངོས་དང་མཐུན་པའི་ཚན་རིག་གི་བཤད་པ་ལྟར་ཡོང་དཀའ་བས་ཤ་གཟུགས་གསོན་པོ་ཟ་རྐྱང་བྱེད་མི་རུང་བ་འང་བཤད་ཅི་དགོས། བོད་ཀྱི་ལོ་རྒྱུས་སྨྲ་བ་ཁ་ཅིག་གིས། ལྷ་ལས་ཕུལ་བྱུང་གི་བསྟོད་པའི་འགྲེལ་པ་ལ་བརྟེན་ནས། སྔོན་རྩོད་ལྡན་གྱི་ཐོག་མར་རྒྱལ་པོ་སྐྱ་སེང་གི་བུ་ལྔ་དང་དགྲ་ངན་དམག་ཚོགས་བཅུ་གཉིས་གཡུལ་བཀྱེས་པ་ལས་རུ་པ་ཏི་འཁོར་དང་བཅས་པ་བུད་མེད་ཀྱི་ཆས་བརྫུས་ཏེ། རི་ཁ་བ་ཅན་གྱི་ཁྲོད་དུ་བྲོས་པ་ལས་དེང་སང་གི་བོད་རིགས་འདི་བྱུང་བ་བཤད་པ་དང༌། ཡང་ཁ་ཅིག་བོད་རིགས་འདིའི་ཐོག་མའི་འབྱུང་ཁུངས་ནི་འཇང་རིགས་ཡིན་པར་བཤད་པ་སོགས་ཡོད་དེ། གོང་གསལ་ལོ་རྒྱུས་དེ་དག་ལ་ཞིབ་ཏུ་བརྟགས་ནས་ལོ་རྒྱུས་དངོས་ཡོད་དང་མཐུན་པའི་མཐའ་བསྡོམས་ཤིག་བཀོད་ན། བོད་མིའི་འབྱུང་ཁུངས་ངོ་མ་ནི་སྤྲ་དང་སྤྲེའུ་ཡིན་པར་བཤད་མ་དགོས་པའི་ཐོག་འཇང་དང་། སོག་པོ། རྒྱ་དཀར་ནག་སོགས་ཀྱི་མི་རིགས་ཀྱང་ཉེ་འདབ་ས་འབྲེལ་གྱི་རྐྱེན་པས་ཅིས་ཀྱང་འདྲེས་སྲིད་པ་ཞིག་ཡིན་པས། དེ་དག་ཀྱང་རང་རེའི་མི་རིགས་ཀྱི་འབྱུང་ཁུངས་དང་འབྲེལ་བའི་གྲུབ་ཆ་ཆུང་ཆུང་ཞིག་ཡིན་ཆོག་པར་སེམས། འོན་ཀྱང་དེ་ཙམ་གྱིས་བོད་མི་རིགས་ཀྱི་འབྱུང་ཁུངས་སྤྲ་སྤྲེལ་ལ་གཏུགས་རྒྱུའི་འགལ་རྐྱེན་གང་ཡང་བཟོ་དོན་མེད་པ་ཡིན་ནོ། ། དེང་སང་ཚན་རིག་པས། སྤྲ་སྤྲེལ་དག་རིམ་གྱིས་སྤུ་དང་མཇུག་མ་བྱི་བ་ལས་མི་རུ་གྱུར་པར་འདོད་ལ། དེ་ལས་ཡར་འདེད་ན་རྒྱ་མཚོའི་ནང་གི་སེལ་རྡུལ་ལ་ཐུག་པར་བཤད་པ་དེས། བོད་ཀྱི་མི་རིགས་འདི་སྤྲ་རྒྱུད་འཕེལ་བ་ལས་བྱུང་བར་ང་ཚོས་སྔར་ནས་བཤད་ཟིན་པ་དེ་ཉིད་བསྲེགས་བཅད་བརྡར་བའི་གསེར་བཞིན་ཡིད་ཆེས་དང་རིན་ཐང་ཆེ་རུ་སོང་བ་ཡིན། མི་ནི་སྤྲ་རྒྱུད་ལས་ཆད་པའི་རིག་པའི་གཞུང་ལུགས་དེ་ཐོག་མར་བོད་ནས་བྱུང་བ་ལྟར། སྤྲ་རིགས་མི་རུ་གྱུར་པའི་མིའི་འགྲོ་བ་ཡང་ཐོག་མར་བོད་ནས་བྱུང་བར་མངོན་ཏེ། སྤྲ་སྤྲེའུ་རྣམས་ནི་རི་བྲག་ཡོད་ས་དང་ལྷག་པར་འབྲས་ལྡན་གྱི་ནགས་ཚལ་རྣམས་སུ་སྡོད་པ་ལས་རང་དགར་སྤང་ལྗོངས་དང༌། བྱེ་ཐང༌། འཁྱག་གླིང་རྣམས་སུ་འཚོ་སྡོད་མི་ཐུབ་ཅིང༌། འཛམ་གླིང་ན་ནགས་ཚལ་གྱི་ཐོག་མ་ནི་བོད་ནས་བྱུང་སྟེ། འཛམ་གླིང་འདིར་རྒྱ་མཚོ་དང་འཁྱག་རོམ། ས་རྡོ་རི་བྲག་གི་རྣམ་པ་ཅན་ལས་རིམ་གྱིས་རྩི་ཤིང་གི་རིགས་སྐྱེ་བའི་འགོ་ཚུགས་པ་སྔ་ཤོས་ནི་ཤིང་འཛམ་བུ་ཞེས་པ་དེ་ཡིན། ཤིང་དེ་ནི་ཡལ་ག་དང་ལོ་མས་ཁེབས་པ། འབྲས་བུས་དུད་པ། མྱང་ན་ཞིམ་པ། བལྟས་ན་མཛེས་པ་ཞིག་ཡིན་པས་འཇིག་རྟེན་འདིར་ངོ་མཚར་ཆེ་བར་མཐོང་ནས་དེའི་མིང་གི་ཆེ་བ་དང་ལྡན་པར་གླིང་འདི་ལའང་འཛམ་བུ་གླིང་ཞེས་མིང་བཏགས། ཤིང་དེའང་མཚོ་མ་དྲོས་པའི་འགྲམ་ན་རྐང་གཅིག་རང་སྐྱེས་པ་མིན་པར་བོད་ཀྱི་ལྷོ་ཕྱོགས་རྫ་ཡུལ་ནས་ཡར་ཀླུང་གཙང་པོའི་རྒྱུད་ཀྱི་ལུང་ལག་ཐམས་ཅད་ཁྱབ་ནས་ཡོད་ཀྱང་འཛམ་གླིང་སྤྱི་ཡོངས་ནས་བལྟས་ན་མཚོ་མ་དྲོས་པའི་འགྲམ་དུ་སྐྱེས་པར་བཤད་པ་ལ་འགལ་བ་ཅི་ཡང་མེད། ཡང་ན་དེ་སྐབས་ཡར་ཀླུང་གཙང་པོའི་རྒྱུད་ཀྱི་ནགས་ཚལ་དེ་དག་རྫ་ཡུལ་ནས་ནུབ་ཀ་ཤི་སྨིར་བར་སྦྲེལ་ནས་ཡོད་ཀྱང་། ཕྱིས་ཧི་མ་ལ་ཡའི་རི་རྒྱུད་འབུར་དུ་དོན་པ་ནས་སྟོད་ཁུལ་དུ་ས་གཤིས་ལ་འགྱུར་བ་ཐེབས་ཏེ་རྩི་ཤིང་སྐྱེ་བའི་ནུས་པ་ཉམས་པའང་སེམས། ང་ཚོའི་མེས་པོ་སྤྲ་རིགས་དེ་དག་འཚོ་སྡོད་བྱ་ཡུལ་གྱི་ནགས་ཚལ་དེ་དག་ཏུ་བྱ་དང་རི་དྭགས་ཀྱང་མང་པོ་ཡོད་པས་ནགས་མ་བྱ་ཚོགས་ཅན་ཞེས་ཀྱང་ཟེར། ནགས་ཚལ་དེར་སྤྲ་ཁྱུ་མང་དུ་འཕེལ་བ་ལས་འཚོ་ཐབས་དཀའ་བ་བྱུང་སྟེ། སྤྲ་ཁྱུ་འགའ་རེ་ཉེ་འཁོར་གྱི་ཐང་དུ་འོང་ནས་ས་འོག་གི་རྩྭ་ལྡུམ་རྐོ་བ་དང་། རི་དྭགས་ཤི་བ་སོགས་ཀྱི་ཤ་ཡང་ཟ་དགོས་བྱུང༌། དེ་འདྲའི་དཀའ་སྡུག་གི་ཀྱག་ཀྱོག་མང་པོའི་ཁྲོད་དུ་ནང་སེམས་ཀྱི་སྟེང་ལ་ཉམས་མྱོང་དང་རྣམ་དཔྱོད་ཆེ་རུ་ཕྱིན་པས་ལོ་ཏོག་སྤོ་འཛུགས་ཀྱི་གསོག་འཇོག་ཤེས་པར་གྱུར་པ་དང༌། ཕྱི་ལུས་ཀྱི་བཀོད་པའང་མིའི་གཟུགས་སུ་འགྱུར་འགོ་ཚུགས། དེ་ནི། མ་རྨོས་འབྲུ་ཟ་གོས་སུ་ཤིང་ལོ་གྱོན། ། ནགས་སུ་རི་དྭགས་ལྟ་བུར་གནས་པ་ཡི། ། གློ་དང་མི་རྒོད་ལྟ་བུས་བོད་ཡུལ་གང༌། །ཞེས་དང༌། མཛོདལས་ཀྱང༌། དེ་ནས་རིམ་བཞིན་རོ་ལ་ཆགས། ། ལེ་ལོས་གསོག་འཇོག་བྱས་ནས་ནི། ། འཛིན་བཅས་རྣམས་ཀྱིས་ཞིང་དཔོན་བསྐོས། ། ཞེས་པ་དང་ཡང་མཐུན་ནོ། །དེ་ལྟར་གནས་པའི་དུས་སྐབས་དེའི་ཡས་མས་ཞིག་ནས་ད་ནི་མ་འོངས་པར་འཚོ་བའི་མདུན་ལམ་ཐག་གཅོད་བྱེད་པར་ཡངས་ཤིང་རྒྱ་ཆེ་ལ་ཕུན་སུམ་ཚོགས་པའི་ཡུལ་ལྗོངས་ཤིག་ལ་བརྟེན་དགོས་པར་མཐོང་ནས། ཀ་ཁོལ་མ་ལས་བཤད་པ་ལྟར་སྤྲ་མི་མང་པོ་ཞིག་ཚན་པ་ཚན་པར་བྱས་ཏེ་མཐོ་སྒང་འདི་དང་ཁ་གྱེས་ནས། ཤར་ལྷོ་ནུབ་བྱང་གང་སར་མདུན་བསྐྱོད་བྱེད་བཞིན། ས་བབ་འཕྲོད་ལ། ཐོན་ཁུངས་འབེལ་པོ་ཡོད་པའི་ལུང་པ་དང་ཐུག་དུས་དེར་འཚོ་སྡོད་བྱས། དེ་ལྟར་རང་གི་ཁོར་ཡུག་དང་ཁ་ཟས་སོགས་ཀྱི་ཁྱད་པར་ལས། ཁ་དོག་གི་ཆ་ནས་སྐྲ་རྣམས་སེར་པོ་གྱུར་པ་མ་ཟད་ཤའི་མདོག་ཀྱང་སེར་ཤས་ཆེ་བའི་རིགས་གཅིག་དང༌། སྐྲ་རྣམས་གནག་ལ་འཛིངས་པ་མ་ཟད་ལུས་ཀྱི་མདོག་ཀྱང་ནག་པོ་ཡིན་པའི་རིགས་གཅིག །དབྱིབས་ཀྱི་ཆ་ནས་སྣའི་གཟིང་མཐོ་བའམ་སྣ་ལྡོང་བའི་རིགས་གཅིག་དང༌། ཡང་སྣ་ལྡོང་པའི་ལྡོག་ཕྱོགས་ཉག་པའམ་སྟོང་པའི་རིགས་གཅིག་སྟེ། རྩ་བའི་རིགས་ཆེ་བ་བཞི་བྱུང་། དེ་དག་རྣམ་པ་གཅིག་ཏུ་ན། སེ། རྨུ། ལྡོང༌། སྟོང་ཏེ་བཞི་པོ་རྒྱུད་པ་རྣམས་ལས། དང་པོ་སེ་ནི་ཡོ་རོབ་ཀྱི་མི་རིགས་དང༌། གཉིས་པ་རྨུ་ནི་ཨ་ཕི་རི་ཀའི་མི་རིགས། གསུམ་པ་ལྡོང་ནི་རྒྱ་གར་གྱི་མི་རིགས། བཞི་པ་སྟོང་ནི་བོད་དང་སོག་པོ་རྒྱ་ནག་སོགས་ཡིན་ནོ་སྙམ་སྟེ། དེས་ན་འཛམ་གླིང་ཧྲིལ་པོ་འདིར་འཆིས་སོ་ཅོག་གི་མི་ཡི་འགྲོ་བ་མཐའ་དག་པའི་ཐོག་མའི་འབྱུང་ཁུངས་ནི། སེ་རྨུ་ལྡོང་སྟོང་སྟེ་རུས་ཆེན་བཞི་པོ་འདི་ཉིད་ཁ་ོན་ལ་ཐུག་པར་པའང་སེམས་ཏེ། རྒྱུ་མཚན་ད་དུང་སྤྲོས་པས་ཆོག་གོ ། འཛམ་གླིང་ན་ནགས་ཚལ་གྱི་ཐོག་མ་བོད་ནས་བྱུང་བར་བཤད་པ་ནི། ནང་པའི་གསུང་རབ་རྣམས་སུ་ཤིང་གི་ཐོག་མ་འཛམ་བུ་ཞེས་པ་དེ་མཚོ་མ་དྲོས་པའི་འགྲམ་ན་ཡོད་པར་བཤད་པ་ལ་གཞི་བཅོལ་བ་ཞིག་ཡིན་མོད། ནང་པའི་མདོ་སྡེ་རྣམས་སུ་བཤད་པ་ལྟར་ན། འཛམ་གླིང་འདིར་ཐོག་མར་སེམས་ཅན་སུ་ཡང་མེད་པར་གཙང་ཞིང་ཡིད་དུ་འོང་བ་ཞིག་ཡིན་པས། སྟེང་ཕྱོགས་ནས་ལྷ་ཁ་ཤས་ཤིག་མར་བབས་ནས་མི་ཡུལ་གྱི་འཇིག་རྟེན་འདིར་རྫུས་ཏེ་སྐྱེས་བ་ལེན་ནས་རྩེན་ཅིང་གནས་པ་ལས། མངོན་ཤེས་དང་རྫུ་འཕྲུལ་རྣམས་རིམ་གྱིས་ཉམས་ཏེ་མིར་གྱུར་པ་འདོད་མོད། རང་རེ་བོད་ཀྱི་བཤད་སྲོལ་འདི་ནི་ཚན་རིག་དང་མཐུན་པར་གནའ་བོའི་དུད་འགྲོའི་རིགས་ཀྱི་སྤྲ་རྒྱུད་དེད་ནས་རིམ་གྱིས་ད་ལྟའི་རྣམ་དཔྱོད་ཅན་གྱི་མི་ཡི་འགྲོ་བ་འདི་བཞིན་བྱུང་བ་ལ་ཐེ་ཚོམ་གང་ཡང་མི་དགོས་སོ། །
(ཀརྨ་པ་སྐུ་ཕྲེང་དགུ་པ)སྐུ་ཕྲེང་བརྒྱད་པ་དགོངས་པ་གཞན་དོན་དུ་གཤེགས་ནས་ལོ་གཅིག་དང་ཟླ་བ་ངོ་བཅུ་གཅིག་ཙམ་སོང་བ་རབ་བྱུང་དགུ་པའི་མེ་འབྲུག(༡༥༥༦)ལོའི་བོད་ཟླ་བདུན་པའི་འགོར་མདོ་ཁམས་ཏྲེ་བོའི་ཡུལ་ཁ་བ་གླང་རིའི་ཞོལ་སྟག་བཟང་དུ་ཡབ་ཨ་རྡོར་དང་། ཡུམ་གླིང་བཟའ་ཨ་ལོད་ཀྱི་སྲས་སུའཁྲུངས། ཟླ་བ་ངོ་ཁ་ཤས་ནས་བཟུང་ལོ་དྲུག་ཙམ་གྱི་རིང་སྐུ་གོང་མའི་དངོས་སློབ་དང་། ཞབས་འབྲིང་བཅས་ནས་སྤྲུལ་སྐུའི་ཡང་སྲིད་ཡིན་མིན་གྱི་བརྟག་དཔྱད་ཐེངས་མང་ཐོག་ངོས་འཛིན་འཁྲུལ་མེད་བྱུང་སྟེ་དགུང་ལོ་དྲུག་ལ་ཕེབས་པ་ལྕགས་བྱ(༡༥༦༡)ལོར་ཞྭ་དམར་རིན་པོ་ཆེས་ཀརྨ་པ་སྐུ་ཕྲེང་བརྒྱད་པའི་ཡང་སྲིད་དུ་ངོས་འཛིན་གཏན་འཁེལ་མཛད་དེ་གཙུག་ཕུད་བཞེས། མཚན་མི་ཕམ་ཆོསཀྱི་དབང་ཕྱུག་ཏུ་གསོལ། དགུང་ལོ་ལྔ་ལ་ཕེབས་པ་ཤིང་གླང(༡༥༦༥)ལོར་གདན་ས་མཚུར་ཕུའི་ཁྲི་ལ་བཀོད། དེ་ནས་མི་རིང་བར་རྗེ་ཞྭ་དམར་བས་མཁན་པོ་དང་། དཔའ་བོ་སྤྲུལ་སྐུ་རིན་པོ་ཆེས་ལས་ཀྱི་སློབ་དཔོན་མཛད་དེ་དགེ་ཚུལ་གྱི་སྡོམ་པ་བཞེས་པའི་མཚན་ལ་མི་ཕམ་ཆོས་ཀྱི་དབང་ཕྱུག་རྡོ་རྗེ་གར་དབང་ཕྱོགས་ལས་རྣམ་རྒྱལ་ཞེས་གསོལ། དེ་ནས་བཟུང་སྔ་རྗེས་སུ་རྗེ་ཞྭ་དམར་སྐུ་ཕྲེང་ལྔ་པ་དང་། དཔའ་བོ་སྤྲུལ་སྐུ་རིན་པོ་ཆེ། མཁས་དབང་རྣམ་རྒྱལ་གྲགས་པ་བཅས་རྩ་བའི་བླ་མར་བསྟེན་པ་གནང་སྟེ་གཞུང་ཆེན་བཀའ་པོད་ལྔ་དང་རྒྱུད་སྡེ་བཞིའི་དབང་བཀའ་རྗེས་གནང་ཁྲིད་ལུང་ཐུན་མོང་རིག་གནས་ལྔ་སོགས་ཆ་ཚང་བར་གསན། དགུང་ལོ་ཉི་ཤུ་རྩ་བཞིར་ཕེབས་པ་ས་ཡོས(༡༥༧༩)ལོར་རྗེ་ཞྭ་དམར་བས་མཁན་པོ་དང་། རྒྱལ་ཚབ་སྤྲུལ་སྐུས་ལས་སློབ་མཛད་དེ་དགེ་སློང་གི་སྡོམ་པ་བཞེས། དབུས་གཙང་། ལྷོ་ཁ། མོན། ཁམས། ཀོང་པོ། སྤོ་བོ་སོགས་སུ་སྐུ་ཕྲེང་གོང་མའི་དུས་ལྟར་ཐེངས་ཁ་ཤས་ཕེབས་ཏེ་ཆོས་བརྒྱུད་དར་རྒྱས་སུ་མཛད་པ་དང་ས་གནས་ཁག་གི་འཁྲུགས་རྩོད་མང་པོ་འདུམ་འགྲིག་མཛད། རྒྱལ་དབང་སྐུ་ཕྲེང་གསུམ་པ་བསོད་ནམས་རྒྱ་མཚོ་དང་ཕན་ཚུན་ཐུགས་འདྲིས་འབྲེལ་བཟང་རྒྱུན་འཁྱོངས་མཛད་པའི་ཟིལ་ཤུགས་ལ་བརྟེན་ནས་ཞལ་བཞུགས་རིང་ཀརྨ་བཀའ་བརྒྱུད་དང་། དགེ་ལུགས་བར་གྱི་འགལ་བའི་རྣམ་པ་མི་མངོན་པར་གྱུར་པ་བཅས་བསྟན་པ་སྤྱི་དང་། བོད་མི་རིགས་ཡོངས་ལ་ཕན་རླབས་ཆེ་བའི་མཛད་པ་བསྐྱངས། དགུང་ལོ་ཞེ་བརྒྱད་དུ་ཕེབས་པ་རབ་བྱུང་བཅུ་པའི་ཆུ་ཡོས(༡༦༠༣)ལོར་དགོངས་པ་མྱ་ངན་ལས་འདས། གསུང་རྩོམ་སྐོར《ཕྱག་རྒྱ་ཆེན་པོ་ལྷན་ཅིག་སྐྱེས་སྦྱོར་གྱི་ཁྲིད་ཡིག》《དབུ་མ་འཇུག་པའི་འགྲེལ་པ》《མངོན་པ་མཛོད་ཀྱི་འགྲེལ་པ》སོགས་གསུང་འབུམ་པོད་བཅུ་སྐོར་ཡོད། ཞིབ་པར་《ཀརྨ་ཀམ་ཚང་གི་ཆོས་འབྱུང》པོད་གཉིས་པའི་གྲངས་༧༣ནས༡༢༡བར་གསལ།
༢༽ སྡེ་སྲིད་གྲོང་སྨད་པ་འཕྲིན་ལས་རྒྱ་མཚོ། ༡༦༦༠-༡༦༦༨ ༣༽ སྡེ་སྲིད་བློ་བཟང་མཐུ་སྟོབས། ༡༦༦༩-༡༦༧༤ ༤༽ སྡེ་སྲིད་བློ་བཟང་སྦྱིན་པ། ༡༦༧༥-༡༧༠༣ ༥༽ སྡེ་སྲིད་སངས་རྒྱས་རྒྱ་མཚོ། ༡༦༧༩-༡༧༠༣ ༦༽ སྡེ་སྲིད་ངག་དབང་རིན་ཆེན། ༡༧༠༤-༡༧༠༦ ༧༽ ལྷ་བཟང་ཧན། ༡༧༠༧-༡༧༡༧་ ༨༽ སྟག་རྩེ་བ་ལྷ་རྒྱལ་རབ་བརྟན། ༡༧༡༧-༡༧༢༠ ༩༽ རྒྱ་བོད་ཚོགས་འདུ། ༡༧༢༠-༡༧༢༡ ༡༠༽ དེའི་ཆིང་སྦ་དུར་བསོད་ནམས་རྒྱལ་པོ། ༡༧༢༡-༡༧༢༧ ༡༡༽ ཕོ་ལྷ་བ་བསོད་ནམས་སྟོབས་རྒྱལ། ༡༧༢༨-༡༧༤༧ ༡༢༽ ང་ལུམ་སྦྱར་གསུམ། ༡༣༽ ཝང་འགྱུར་མེད་རྣམ་རྒྱལ། ༡༧༤༧-༡༧༥༠ ༡༤༽ ལ་མཆོག་བདུན་པ་བསྐལ་བཟང་རྒྱ་མཚོ། ༡༧༥༡-༡༧༥༧ ༡༥༽ དེ་མོ་ངག་དབང་འཇམ་དཔལ་བདེ་ལེགས་རྒྱ་མཚོ། ༡༧༥༧-༡༧༧༧ ༡༦༽ ཚེ་གླིང་ངག་དབང་ཚུལ་ཁྲིམས། ༡༧༧༧-༡༧༨༦ ༡༧༽ རྒྱལ་མཆོག་འཇམ་དཔལ་རྒྱ་མཚོ། ༡༧༨༧-༡༧༩༠ ༡༨༽ ཀུན་གླིང་རྟ་ཚག་བསྟན་པའི་མགོན་པོ། ༡༧༩༡-༡༨༡༠ ༡༩༽ དེ་མོ་ངག་དབང་བློ་བཟང་ཐུབ་བསྟན་འཇིགས་མེད་རྒྱ་མཚོ། ༡༨༡༡-༡༨༡༩ ༢༠༽ ཚེ་སྨོན་གླིང་ངག་དབང་འཇམ་དཔལ་ཚུལ་ཁྲིམས་རྒྱ་མཚོ། ༡༨༡༩-༡༨༤༣ ༢༡༽ པཎ་ཆེན་སྐུ་ཕྲེང་བརྒྱད་པ་བསྟན་པའི་ཉི་མ། ༡༨༤༤-༡༨༤༥ ༢༢༽ རྭ་སྒྲེང་ངག་དབང་ཡེ་ཤེས་ཚུལ་ཁྲིམས་རྒྱལ་མཚན། ༡༨༤༥-༡༨༦༢ ༢༣༽ སྡེ་སྲིད་བཤད་སྒྲ་དབང་ཕྱུག་རྒྱལ་པོ། ༡༨༦༢-༡༨༦༤ ༢༤༽ དགའ་ལྡན་ཁྲི་ཟུར་སྡེ་དྲུག་མཁྱེན་རབ་དབང་ཕྱུག ༡༨༦༤-༡༨༧༣ ༢༥༽ ལ་མཆོག་སྐུ་ཕྲེང་བཅུ་གཉིས་པ་འཕྲིན་ལས་རྒྱ་མཚོ། ༡༨༧༣-༡༨༧༥ ༢༦༽ རྟ་ཚག་ངག་དབང་དཔལ་ལྡན་ཡེ་ཤེས། ༡༨༧༥-༡༨༨༦ ༢༧༽ དེ་མོ་ངག་དབང་བློ་བཟང་འཕྲིན་ལས་རབ་རྒྱས། ༡༨༨༦-༡༨༩༥ ༢༨༽ རྒྱལ་མཆོག་སྐུ་ཕྲེང་བཅུ་གསུམ་པ་ཐུབ་བསྟན་རྒྱ་མཚོ། ༡༨༩༥-༡༩༠༤ ༢༩༽ དགའ་ལྡན་ཁྲི་པ་བློ་བཟང་རྒྱལ་མཚན། ༡༩༠༤-༡༩༠༩ ༢༠༽ བཤད་ཞོལ་ཆང་གསུམ། ༡༩༠༩-༡༩༢༠ ༣༡༽ ཚེ་སྨོན་གླིང་སྐུ་ཕྲེང་གསུམ་པ། ༡༩༡༠-༡༩༡༢ ༣༢༽ ལ་མཆོག་ཐུབ་བསྟན་རྒྱ་མཚོ། ༡༩༡༣-༡༩༣༣ ༣༣༽ རྭ་སྒྲེང་ཐུབ་བསྟན་འཇམ་དཔལ་ཡེ་ཤེས། ༡༩༣༤-༡༩༤༠ ༣༤༽ སྟག་བྲག་ངག་དབང་གསུང་རབ། ༡༩༤༡-༡༩༥༠ ༣༥༽ ད་ལྟ་འཚོ་ཞིང་བཞུགས་པ་དུས་གསུམ་རྒྱལ་བ་ཐམས་ཅད་ཀྱི་མཁྱེན་བརྩེ་ནུས་པའི་མེ་ཏོག་གི་ཆུན་པོ། སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པ་ངོ་མཚར་མཚན་དཔེའི་དཔལ་ཡོན་གཅིག་ཏུ་སྤུངས་པའི་ཚོམ་བུ། ོང་ས་ལ་བའི་དབང་པོ་ཐམས་ཅད་མཁྱེན་ཅིང་གཟིགས་པ་ཆེན་པོ་སྐུ་ཕྲེང་བཅུ་བཞི་པ་མཆོག་ལགས་སོ།། འདི་ཉིིད་ནི་སྔོན་རི་བོ་པོ་ཏ་ལར་ཐུགས་བསྐྱེད་གདུལ་ཞིང་དུ་བཞེས་པ་བཞིན་གྲུ་འཛིན་གཉིས་པའི་ཕོ་བྲང་གསེར་གྱི་ཁྲི་འཕང་མཐོན་པོར་ཞབས་སོར་འཁོད། མཁས་གྲུབ་དུ་མ་རིགས་ཀྱི་ཅོད་པན་དུ་བཞེས་ནས་འཕགས་བོད་ཀྱི་གཞུང་ལུགས་རབ་འབྱམས་ལ་ལུང་རིགས་ཀྱི་ལམ་ནས་དྲངས་པའི་གསན་བསམ་མཐར་ཕྱིན་པ་མཛད། རང་དང་གཞན་གྱི་གྲུབ་པའི་མཐའ་རྒྱ་མཚོ་ལྟ་བུའི་ཕ་རོལ་དུ་སོན། རིས་སུ་མ་ཆད་པའི་མདོ་སྔགས་ཀྱི་ཟབ་ཆོས་མཐའ་དག་བུམ་པ་གང་བྱོའི་ཚུལ་དུ་གསན་ཏེ་ཐུབ་བསྟན་ཡོངས་རྫོགས་ཀྱི་བདག་པོ་གྱུར། གངས་ཅན་གྱི་ལྗོངས་འདིར་སྙིགས་མའི་མཐར་ཡང་བདེ་སྐྱིད་རྫོགས་ལྡན་གྱི་དགའ་སྟོན་གསར་དུ་བཞད་པའི་སླད་དུ་(༡༩༥༠)ཆོས་སྲིད་གསེར་གྱི་འཁོར་ལོ་ཕྱག་མཚན་དུ་བཞེས་ཏེ། དམན་ལ་ལྷག་པར་བརྩེ་བས་ཆབ་འབངས་ཉམ་ཐག་པ་རྣམས་ཀྱི་བདེ་རྩར་སྨན་ངེས་ཀྱི་ལེགས་བཅོས་རིམ་པའི་བཀའ་དྲིན་སྩལ། འཛམ་གླིང་ཡངས་པའི་ཁྱོན་ཀུན་དམ་པའི་ཆོས་ཀྱི་སྣང་བ་འགྱེད་པའི་དུས་སུ་ཉེར་བར་བབས་པ་ན། འཕྲལ་རྐྱེན་ལོག་སྨོན་གྱིས་བོད་དབུས་འགྱུར་རྒྱལ་བསྟན་ཆབ་སྲིད་དང་བཅས་པར་བསམ་སྦྱོར་ངན་གཤོམ་མི་བཟད་པ་བྱུང་བས་(༡༩༥༩)ལོར་སྐུ་ངལ་ཁྱད་གསོད་ཀྱིས་འཕགས་ཡུལ་དུ་ཆིབས་སྒྱུར་མཛད། རང་དབང་དམངས་གཙོའི་གཞུང་གསར་འཛུགས་མཛད། བོད་ཀྱི་བསྟན་སྲིད་སླར་གསོའི་སླད་དུ་ས་དགེ་བཀའ་རྙིང་བོན་དང་བཅས་པའི་དགོན་སྡེ། གཞིས་ཆགས། སློབ་གྲྭ་སོགས་ཁག་མང་གསར་འཛུགས་བཀའ་དྲིན་བསྐྱངས། བསྟན་དགྲ་རྒྱ་དམར་གྱིས་བོད་ཀྱི་སྣོད་བཅུད་གང་སར་རྩ་བརླག་བཏང་སྟེ་དམྱལ་བ་མི་ཡུལ་དུ་འཕོས་པ་ལྟ་བུའི་གནས་སྟངས་ཤིན་ཏུ་ཡ་ང་བ་བཟོས་ཀྱང༌། བྱམས་པ་དང་སྙིང་རྗེ་ཁོ་ནས་འཚེ་མེད་ཞི་བའི་ཐབས་ལམ་འབའ་ཞིག་ལ་བརྟེན་ཏེ་བོད་ཀྱི་བདག་དབང་བསྐྱར་གསོ་དང་། མི་མང་རྣམས་སྡུག་བསྔལ་ལས་སྐྱོབ་ཐབས་བཀྲིན་སྩལ། ལྷག་པར་སྡོམ་པ་གསུམ་གྱི་བཅས་མཚམས་ཕྲ་མོ་ཙམ་ལས་ཀྱང་མི་འདའ་བར་ཇོ་བོ་བཀའ་གདམས་པའི་རྣམ་ཐར་གཙང་མ་ལྷུར་བཞེས་པའི་ངང་ནས། དེ་སྔ་ནང་པའི་ཆོས་ཀྱི་སྒྲ་ཙམ་ཡང་མེད་པའི་ནུབ་ཕྱོགས་རྒྱལ་ཁབ་མང་པོར་བྱོན་ཏེ། སྐྱེ་འགྲོ་ཡོངས་ལ་ཞི་བདེར་སྨན་པའི་ཐབས་ལམ་ཟབ་མོ་རྟག་ཏུ་བསྟན་པར་མཛད་པ་སོགས། ཡུལ་དུས་གནས་སྐབས་ཀྱི་ངལ་བ་མཐའ་དག་ཁྱད་དུ་བསད་དེ་འཛམ་གླིང་ཞི་བདེའི་དོན་དུ་འབད་བརྩོན་གནང་བས། ནོ་ཝེ་ཞི་བདེའི་གཟེངས་རྟགས་འབུལ་བཞེས་ཀྱིས་ཞི་བདེའི་དེད་དཔོན་ཆེན་པོ་ཏུ་ལའི་བླ་མ་ཞེས་མཚན་སྙན་གྱི་གྲགས་པས་ཡངས་པའི་ས་གཞི་ཆེན་པོ་ཡོངས་སུ་ཁྱབ་ནས་བདག་སོགས་བོད་འབངས་རྣམས་སྐལ་བཟང་གི་དགའ་སྟོན་ཉམས་སུ་མྱོང་བཞིན་པ་འདིའོ། ། རྒྱལ་མཆོག་བདུན་པས་སྲོལ་བཏོད་པ་ནས་བཟུང་དགའ་ལྡན་ཕོ་བྲང་པའི་བཀའ་བློན་རིམ་བྱོན་ནི། རྡོ་རིང་པབྲསྤྱ༣་ཏ་མགོན་པོ་དོན་གྲུབ་རབ་བརྟན། ཛ་སག་ཐོན་པ་སྲིད་ཆོས་ཚེ་བརྟན། ཛ་སག་མདོ་མཁར་ཞབས་དྲུང་ཚེ་རིང་དབང་རྒྱལ། རྩེ་མགྲོན་དར་ཧན་ཉི་མ་རྒྱལ་མཚན། སྐལ་བཟང་ཡོན་ཏན། རྡོ་རིང་བསྟན་འཛིན་དཔལ་འབྱོར། གཡུ་ཐོག་པ། ཛ་སག་ཐོན་པ་སྲིད་ཞི་དབང་འདུད། གུང་བཀྲ་ཤིས་རྣམ་རྒྱལ། ཧོར་ཁང་བསོད་ནམས་བཀྲིས། བཤད་སྒྲ་ཀུན་དགའ་དཔལ་འབྱོར། མདོ་མཁར་རྟ་མགྲིན་ཚེ་བརྟན། ཟུར་ཁང་ཚེ་བརྟན་རྡོ་རྗེ། བཤད་སྒྲ་དོན་གྲུབ་རྡོ་རྗེ། མདོ་མཁར་བསོད་ནམས་དབང་རྒྱལ། བཤད་སྒྲ་དབང་ཕྱུག་རྒྱལ་པོའམ་སྤེལ་བཞི་པ། ཐས་ཇི་བཀྲིས་ཁང་པ། བསོད་ནམས་དཔའ་འབར། སྐྱིད་ཤོད་པ། ཕུ་ལུང་ཕུན་ཚོགས་ཚེ་དབང༌། ཚེ་དབང་དཔལ་འབྱོར། བཤད་སྒྲ་ཚེ་རིང་དབང་ཕྱུག །རམ་པ་བཀྲིས་དར་རྒྱས། གཡུ་ཐོག་ལྷ་དབང་རྡོ་རྗེ། ཚེ་དབང་ནོར་བུ། ལྷ་ཀླུ་ཡེ་ཤེས་ནོར་བུ། ཕ་ལྷ་པད་མ་རྒྱལ་པོ། རྡོ་རྗེ་དོན་གྲུབ། བློ་བཟང་ཡོན་ཏན། ཁེ་སྨད་གནོད་སྦྱིན་ཕུན་ཚོགས། གཡུ་ཐོག་ཕུན་ཚོགས་དབང་ལྡན། བཤད་སྒྲ་དཔལ་འབྱོར་རྡོ་རྗེ། བསོད་ནམས་སྟོབས་རྒྱལ། བཀའ་བློན་བླ་མ་ཆང་ཁྱིམ། ཞོལ་ཁང་པ། གསར་བྱུང་ཚེ་བརྟན་དབང་ཕྱུག །ཚ་རོང་དབང་ཕྱུག་རྒྱལ་པོ། བསམ་ཕོ། བཀའ་བློན་བླ་མ་བློ་བཟང་འཕྲིན་ལས། གུང་ཐང་པ། ཤེལ་དཀར་གླིང་པ། བདེ་སྐྱིད་གླིང་པ། བཀའ་བློན་བླ་མ་བྱམས་པ་བསྟན་དར། ཁྲི་སྨོན་ནོར་བུ་དབང་རྒྱལ། ང་ཕོད་རྟ་མགྲིན་ཕུན་ཚོགས། བཀྲས་མཐོང་འགྱུར་མེད་རྒྱ་མཚོ། གནང་བྱུང་པདྨདོན་གྲུབ། བཀའ་བློན་བླ་མ་བློ་བཟང་བསྟན་སྐྱོང༌། བཀའ་བློན་བླ་མ་ཆང་ཁྱིམ་ཐུབ་བསྟན་ཤུཀྱ། བཀའ་བློན་བླ་མ་བསྟན་པ་འཇམ་དབྱངས། བོན་ཤོད་ཚེ་བརྟན་རྡོ་རྗེ། ཕུན་ཁང་གུང་བཀྲིས་རྡོ་རྗེ། བཀའ་ཤོད་ཆོས་རྒྱལ་ཉི་མ། བཀའ་བླ་རམ་པ་ཐུབ་བསྟན་ཀུན་མཁྱེན། ཟུར་ཁང་དབང་ཆེན་དགེ་ལེགས། ལྷ་ཀླུ་ཚེ་དབང་རྡོ་རྗེ། ང་ཕོད་ངག་དབང་འཇིགས་མེད། མདོ་མཁར་ཕུན་ཚོགས་རབ་རྒྱས། བསམ་ཕོ་ཚེ་དབང་རིག་འཛིན། ཤན་ཁ་འགྱུར་མེད་རྡོ་རྗེ། སྣེ་ཤར་ཐུབ་བསྟན་ཐར་པ། བཀའ་བླའི་ལས་ཚབ་དགའ་བྲང་བློ་བཟང་རིག་འཛིན་དང༌། བཤད་ཟུར། གཡུ་ཐོག་བཀྲིས་དོན་གྲུབ། ཏུ་བླ་མ་ཐུབ་བསྟན་ནོར་བཟང༌། ཕ་ལྷ་ཐུབ་བསྟན་འོད་ལྡན། ཀུན་གླིང་འོད་ཟེར་རྒྱལ་མཚན། ལྷ་སྲས་རྒྱ་ལོ་དོན་འགྲུབ། ཕྲེང་རིང་འཇིགས་མེད་སུམ་རྩེན་དབང་པོ། དབང་འདུས་རྡོ་རྗེ། ལི་ཐང་འཇང་ཚ་ཆོས་མཛད་ཚེ་རིང་མགོན་པོ། ས་སྐྱ་ཚེ་དབང་རྟ་མགྲིན། ས་འདུ་རིན་ཆེན། འཇུ་ཆེན་ཐུབ་བསྟན་རྣམ་རྒྱལ་(བཀའ་ཁྲི)། རྒྱ་རི་སྤྲུལ་སྐུ་བློ་གྲོས་རྒྱལ་མཚན། བཀྲིས་དབང་འདུས། སྟག་ལྷ་ཕུན་ཚོགས་བཀྲིས། བཀྲས་མཐོང་བསྟན་འཛིན་རྣམ་རྒྱལ། བསྟན་འཛིན་དགེ་བྱེད། ཉག་རེ་ཆོས་མཛད་སྐལ་བཟང་ཡེ་ཤེས་(བཀའ་ཁྲི)། ཙོང་ཁ་ལྷ་མོ་ཚེ་རིང༌། ཨ་ལག་འཇིགས་མེད་ལྷུན་གྲུབ། བྲག་གཡབ་བསོད་ནམས་སྟོབས་རྒྱལ་(བཀའ་ཁྲི)། ཕུན་རབ་པ་བློ་བཟང་དར་རྒྱས། ཞེ་བོ་བློ་བཟང་དར་རྒྱས། རྗེ་བཙུན་པདྨ རྟ་སོ་རིན་ཆེན་མཁའ་འགྲོ། ཨ་ལག་ཙ་ཡུས་བསྟན་འཛིན་དཔའ་དབར། ཨ་ལགས་ཀིརྟི་བློ་བཟང་བསྟན་འཛིན། ཨ་མདོ་བཟོད་པ་རྒྱ་མཚོ། ཟླ་བ་ཚེ་རིང༌། བསམ་མཁར་གཡང་སྐྱིད། བཀྲས་མཐོང་ཚེ་དབང་ཆོས་རྒྱལ། དཀར་མཛེས་པདྨཆོས་འབྱོར། བསྟན་པ་ཚེ་རིང་། ཟམ་གདོང་པབྲསྤྱ༣་ཏ་བློ་བཟང་བསྟན་འཛིན་(བཀའ་ཁྲི)། ཐུབ་བསྟན་ལུང་རིགས། བློ་བཟང་ཉི་མ། བློ་བཟང་སྙན་གྲགས་བཅས་སོ། ། རྒྱལ་མཆོག་བདུན་པས་སྲོལ་བཏོད་པ་ནས་བཟུང་དགའ་ལྡན་ཕོ་བྲང་པའི་བཀའ་བློན་རིམ་བྱོན་ནི། རྡོ་རིང་པབྲསྤྱ༣་ཏ་མགོན་པོ་དོན་གྲུབ་རབ་བརྟན། ཛ་སག་ཐོན་པ་སྲིད་ཆོས་ཚེ་བརྟན། ཛ་སག་མདོ་མཁར་ཞབས་དྲུང་ཚེ་རིང་དབང་རྒྱལ། རྩེ་མགྲོན་དར་ཧན་ཉི་མ་རྒྱལ་མཚན། སྐལ་བཟང་ོན་ཏན།རྡོ་རིང་བསྟན་འཛིན་དཔལ་འབྱོར།གུ་ཐོག་པ། ཛ་སག་ཐོན་པ་སྲིད་ཞི་དབང་འདུད། གུང་བཀྲ་ཤིས་རྣམ་རྒྱལ། ཧོར་ཁང་བསོད་ནམས་བཀྲིས། བཤད་སྒྲ་ཀུན་དགའ་དཔལ་འབྱོར། མདོ་མཁར་རྟ་མགྲིན་ཚེ་བརྟན། ཟུར་ཁང་ཚེ་བརྟན་རྡོ་རྗེ། བཤད་སྒྲ་དོན་གྲུབ་རྡོ་རྗེ། མདོ་མཁར་བསོད་ནམས་དབང་རྒྱལ། བཤད་སྒྲ་དབང་ཕྱུག་རྒྱལ་པོའམ་སྤེལ་བཞི་པ། ཐས་ཇི་བཀྲིས་ཁང་པ། བསོད་ནམས་དཔའ་འབར། སྐྱིད་ཤོད་པ། ཕུ་ལུང་ཕུན་ཚོགས་ཚེ་དབང༌། ཚེ་དབང་དཔལ་འབྱོར། བཤད་སྒྲ་ཚེ་རིང་དབང་ཕྱུག །རམ་པ་བཀྲིས་དར་རྒྱས། གུ་ཐོག་ལྷ་དབང་རྡོ་རྗེ།ཚེ་དབང་ནོར་བུ།ལྷ་ཀླུ་ེ་ཤེས་ནོར་བུ། ཕ་ལྷ་པད་མ་རྒྱལ་པོ། རྡོ་རྗེ་དོན་གྲུབ། བློ་བཟང་ོན་ཏན།ཁེ་སྨད་གནོད་སྦྱིན་ཕུན་ཚོགས།གུ་ཐོག་ཕུན་ཚོགས་དབང་ལྡན། བཤད་སྒྲ་དཔལ་འབྱོར་རྡོ་རྗེ། བསོད་ནམས་སྟོབས་རྒྱལ། བཀའ་བློན་བླ་མ་ཆང་ཁྱིམ། ཞོལ་ཁང་པ། གསར་བྱུང་ཚེ་བརྟན་དབང་ཕྱུག །ཚ་རོང་དབང་ཕྱུག་རྒྱལ་པོ། བསམ་ཕོ། བཀའ་བློན་བླ་མ་བློ་བཟང་འཕྲིན་ལས། གུང་ཐང་པ། ཤེལ་དཀར་གླིང་པ། བདེ་སྐྱིད་གླིང་པ། བཀའ་བློན་བླ་མ་བྱམས་པ་བསྟན་དར། ཁྲི་སྨོན་ནོར་བུ་དབང་རྒྱལ། ང་ཕོད་རྟ་མགྲིན་ཕུན་ཚོགས། བཀྲས་མཐོང་འགྱུར་མེད་རྒྱ་མཚོ། གནང་བྱུང་པདྨདོན་གྲུབ། བཀའ་བློན་བླ་མ་བློ་བཟང་བསྟན་སྐྱོང༌། བཀའ་བློན་བླ་མ་ཆང་ཁྱིམ་ཐུབ་བསྟན་ཤུཀྱ། བཀའ་བློན་བླ་མ་བསྟན་པ་འཇམ་དབྱངས། བོན་ཤོད་ཚེ་བརྟན་རྡོ་རྗེ། ཕུན་ཁང་གུང་བཀྲིས་རྡོ་རྗེ། བཀའ་ཤོད་ཆོས་རྒྱལ་ཉི་མ། བཀའ་བླ་རམ་པ་ཐུབ་བསྟན་ཀུན་མཁྱེན། ཟུར་ཁང་དབང་ཆེན་དགེ་ལེགས། ལྷ་ཀླུ་ཚེ་དབང་རྡོ་རྗེ། ང་ཕོད་ངག་དབང་འཇིགས་མེད། མདོ་མཁར་ཕུན་ཚོགས་རབ་རྒྱས། བསམ་ཕོ་ཚེ་དབང་རིག་འཛིན། ཤན་ཁ་འགྱུར་མེད་རྡོ་རྗེ། སྣེ་ཤར་ཐུབ་བསྟན་ཐར་པ། བཀའ་བླའི་ལས་ཚབ་དགའ་བྲང་བློ་བཟང་རིག་འཛིན་དང༌། བཤད་ཟུར། གུ་ཐོག་བཀྲིས་དོན་གྲུབ།ཏུ་བླ་མ་ཐུབ་བསྟན་ནོར་བཟང༌།ཕ་ལྷ་ཐུབ་བསྟན་འོད་ལྡན།ཀུན་གླིང་འོད་ཟེར་རྒྱལ་མཚན།ལྷ་སྲས་རྒྱ་ལོ་དོན་འགྲུབ།ཕྲེང་རིང་འཇིགས་མེད་སུམ་རྩེན་དབང་པོ།དབང་འདུས་རྡོ་རྗེ།ལི་ཐང་འཇང་ཚ་ཆོས་མཛད་ཚེ་རིང་མགོན་པོ།ས་སྐྱ་ཚེ་དབང་རྟ་མགྲིན།ས་འདུ་རིན་ཆེན།འཇུ་ཆེན་ཐུབ་བསྟན་རྣམ་རྒྱལ་(བཀའ་ཁྲི)།རྒྱ་རི་སྤྲུལ་སྐུ་བློ་གྲོས་རྒྱལ་མཚན།བཀྲིས་དབང་འདུས།སྟག་ལྷ་ཕུན་ཚོགས་བཀྲིས།བཀྲས་མཐོང་བསྟན་འཛིན་རྣམ་རྒྱལ།བསྟན་འཛིན་དགེ་བྱེད།ཉག་རེ་ཆོས་མཛད་སྐལ་བཟང་ེ་ཤེས་(བཀའ་ཁྲི)། ཙོང་ཁ་ལྷ་མོ་ཚེ་རིང༌། ཨ་ལག་འཇིགས་མེད་ལྷུན་གྲུབ། བྲག་གབ་བསོད་ནམས་སྟོབས་རྒྱལ་(བཀའ་ཁྲི)།ཕུན་རབ་པ་བློ་བཟང་དར་རྒྱས།ཞེ་བོ་བློ་བཟང་དར་རྒྱས།རྗེ་བཙུན་པདྨརྟ་སོ་རིན་ཆེན་མཁའ་འགྲོ།ཨ་ལག་ཙ་ུས་བསྟན་འཛིན་དཔའ་དབར། ཨ་ལགས་ཀིརྟི་བློ་བཟང་བསྟན་འཛིན། ཨ་མདོ་བཟོད་པ་རྒྱ་མཚོ། ཟླ་བ་ཚེ་རིང༌། བསམ་མཁར་གང་སྐྱིད།བཀྲས་མཐོང་ཚེ་དབང་ཆོས་རྒྱལ།དཀར་མཛེས་པདྨཆོས་འབྱོར།བསྟན་པ་ཚེ་རིང་།ཟམ་གདོང་པབྲསྤྱ༣་ཏ་བློ་བཟང་བསྟན་འཛིན་(བཀའ་ཁྲི)།ཐུབ་བསྟན་ལུང་རིགས།བློ་བཟང་ཉི་མ།བློ་བཟང་སྙན་གྲགས་བཅས་སོ།།
སངས་རྒྱས་ཆོས་ལུགས་ཀྱི་བཤད་སྲོལ་ལ་། ༡.བླ་མ་དང་ཡི་དམ་དབྱེར་མེད་དུ་གསོལ་བ་འདེབས་ཞིང་བསྙེད་སྒྲུབ་བྱེད་པ་དང་། ༢.ཚོགས་བསགས་སྒྲིབ་སྤྱང་ལ་འབད་པ་། ༣.གཞུང་ལུགས་ཀྱི་དོན་ལ་རིགས་པས་དཔྱོད་ཅིང་ཞིབ་ཏུ་སེམས་པ་སུམ་སྒྲིལ་དུ་ཉམས་སུ་བླངས་དགོས་ཞེས་པའི་དོན་ཡིན་།
གསང་སྔགས་སྔ་འགྱུར་གྱི་བཞེད་སྲོལ་ལ་ཆོས་སྐུ་ཀུན་ཏུ་བཟང་པོ་སངས་རྒྱས་ཚུལ་ནི། ཚོགས་མ་བསགས་སྒྲིབ་པ་མ་སྦྱངས་པར་སངས་རྒྱས་པ་ཞིག་ཡིན་པ་དང་། དེ་ཡང《འཇམ་དཔལ་མཚན་བརྗོད》ལས། སྐད་ཅིག་གཅིག་གིས་རྫོགས་སངས་རྒྱས། ། སྐད་ཅིག་གཅིག་གིས་བྱེ་བྲག་ཕྱེད། ། ཅེས་གསུངས་པའི་དགོངས་པ་ཡིན་པ་དང་། སེམས་ཀྱི་ཆོས་ཉིད་རང་ངོ་ཤེས་ན་དེ་མ་ཐག་ཏུ་གྲོལ་བ་དང་། དེའི་འོད་ལྔའི་ཡེ་ཤེས་ལྔ་དང་སྐུ་གསུམ་དུ་ཤར་བ་སོགས་ནི། ལྷན་སྐྱེས་ཀྱི་སྐུ་འོད་གསལ་དེ་ཉིད་ལོངས་སྐུ་དང་སྤྲུལ་སྐུར་འཆར་ཞིང་། སེམས་དྲི་མ་མེད་པ་འདི་ལས་ཅིར་ཡང་སྣང་དུ་རུང་བའི་དོན་གླེང་གཞི་ལྟ་བུའི་སྒོ་ནས་གཞི་ལམ་འབྲས་གསུམ་གྱི་རྣམ་གཞག་གསུངས་པ་ཞིག་ལས་ལོ་རྒྱུས་དངོས་བཤད་པ་མིན་པར་ལོ་རྒྱུས་ཀྱི་ཚུལ་དུ་ཉམས་སུ་བླང་བྱའི་ཆོས་ཀྱི་རྣམ་གྲངས་གསུངས་པ་ཡིན་པ་སོགས་གསལ་བཤད་མཛད་པ་འདིར་གོ་རྒྱུ་ཟབ་པའི་དཔྱད་གཞི་ཆེན་པོ་ཞིག་སྣང་ལགས།
དེ་ལྟར་བོད་ཀྱི་ཡུལ་འདིར་གདོད་མའི་མངའ་བསྒྱུར་དུས་རབས་མི་འདྲ་བ་དེ་དག་དུས་ནམ་ཞིག་ཙམ་ནས་བྱུང་ཞེ་ན། དེང་སྐབས་ས་འོག་ནས་ཐོན་པའི་གནའ་རྫས་རྙིང་པ་འདི་དག་དང༌། སོ་སོའི་རིག་པ་གཉིས་ཕན་ཚུན་ཟུང་འབྲེལ་ཞིག་བྱས་ན་ཕྱོགས་ཙམ་ཞིག་ཤེས་ཐུབ་ སྟེ། བོད་ཡུལ་སྟོད་སྨད་བར་གསུམ་གྱི་ཡུལ་གྲུ་རྣམས་ནས་གནའ་རྫས་ཀྱི་ཤུལ་རྙིང་པ་ མང་པོ་ཞིག་གསར་རྙེད་བྱུང་ཡོད་པ་ནི། ཉིང་ཁྲི་དང༌། དིང་རི། ཤན་ཚ། མེ་ཏོགཔུ་ཧྲེང༌། སུམ་མདོ། རྣམ་གླིང༌། ཆབ་མདོ། ཏྲེ་ཧོར་བྲག་མགོ ཨ་མདོའི་རུ་སྔོན་ས་ཆ་རྣམས་སུ་རྡོ་ཆས་དང༌། རྫ་མ། རུས་ཆས། མཁར་ཤུལ། མེ་ཤུལ། ཟངས་ཆས། གཡང་ཊི། འགྲོན་བུ་སོགས་དངོས་རྫས་འབོར་ཆེན་ཞིག་རྙེད་པ་དེ་དག་ལ་རྒྱལ་ཁབ་ཀྱི་ཆེད་ རམས་པ་རྣམས་ཀྱིས་མཐའ་དཔྱད་གནང་ཞིང་གཏན་ལ་ཕབ་པའི་དཔྱད་རྩོམ་ཁག་ལས་གསལ་བ་ལྟར་ ན། ད་ཕན་ལོ་ངོ་བརྒྱད་སྟོང་ཡས་མས་ཙམ་གྱི་དུས་སུ་བྱུང་བའི་དངོས་པོ་ཡིན་པ་ཐག་ གཅོད་གནང་འདུག
སྐབས་དེ་ཤེད་ནས་ཨོ་སི་ཁྲི་ཡའི་ནང་ཆོས་ཚོགས་གསར་འཛུགས་དང་སློབ་སྦྱོང་དུ་ཡོང་མཁན། མནའ་མའམ་མག་པ་ཡོང་མཁན་ཡང་གང་འཚམས་བྱུང་ཡོད་པའི་ཁར། བོད་མིའི་གྲངས་འབོར་གང་འཚམས་འཕར་འདུག
མཚོ་སྔོན་ཞིང་ཆེན་གྱི་ཤར་ལྷོའི་ཕྱོགས་སུ་ཡོད་པའི་རྨ་ལྷོའི་སྤྱིའི་རྒྱ་ཁྱོན་ལ་སྤྱི་ལེ་གྲུ་བཞི་མ་ཁྲི1.88ཡོད་པ་དང་། ཁུལ་སྲིད་གཞུང་རེབ་གོང་རྫོང་རོང་བོ་གྲོང་རྡལ་དུ་ཡོད། སྲིད་འཛིན་མངའ་ཁོངས་སུ་རེབ་གོང་དང་། གཅན་ཚ། རྩེ་ཁོག རྨ་ལྷོ་སོག་རྫོང་བཅས་རྫོང་བཞི་དང་། ཡུལ་ཚོ28 གྲོང་རྡལ7བཅས་ཡོད་པ་རེད། སྤྱིའི་མི་གྲངས་ཁྲི21.25ཡི་ཁྲོད་གྲངས་ཉུང་མི་རིགས་ཀྱི་མི་གྲངས་ཀྱིས་སྤྱིའི་མི་གྲངས་ཀྱི92.19%དང་། དེ་ལས་བོད་རིགས་ཀྱིས65.94%དང་། སོག་རིགས་ཀྱིས13.51% དང་། རྒྱ་རིགས་ཀྱིས7.93%དང་། ཁ་ཆེ་རིགས་ཀྱིས7.86དང་། ཧོར་རིགས་ཀྱིས4.6%དང་། ཟ་ལར་རིགས་ཀྱིས0.28%བཅས་ཟིན་ཡོད་པ་རེད། རྨ་ལྷོ་ཁུལ་དུ་བོད་རིགས་དང་། སོག་རིགས། རྒྱ་རིགས། ཟ་ལར་རིགས། པའོ་ཨན་རིགས་སོགས་མི་རིགས15འདུས་སྡོད་བྱས་ཡོད་པ་རེད།
ཟླ་གྲོགས་མེད་པའི་མི་དང་། སྐབས་རེ་ཆག་རྒྱུ་ཡོད་པའི་དངོས་ཟོག་གལ་ཆེའི་རིགས་ཐག་རིང་པོར་སྐྱེལ་མཁན་དང་། ལམ་རྒྱུད་གཡང་གཟར་ཆེ་བའི་འགག་ལ་དོ་པོ་སྐྱེལ་མཁན་མི་སེར་རྐང་ཐང་མར་གོ་དགོས་པ་ཡིན། །
ནམ་མཁའ་མཛོད་ལ་དབང་བའི་འབྱོར་ལྡན་དང༌།། དྲང་བདེན་སྲོག་དང་བསྡོས་པའི་རྩ་དོན་ཅན།། བྱམས་བརྩེ་སྙིང་ལ་ཉར་བའི་སྙིང་རྗེ་ཅན།། ཚོགས་ར་འདིའི་ནང་འཚང་ཁ་ཤིན་ཏུ་ཆེ།།
སྲོད་དུས་རླུང་ལྟར་མགྱོགས་པའི་མེ་འཁོར་ནང༌༎ གློག་ཀླད་སྒོ་འཕར་ཕྱེས་ནས་བརྙན་པར་བལྟས༎ དགའ་སྐྱོ་འདྲེས་མའི་ཚོར་འདུ་གཡོ་བཞིན་དུ༎ འབོར་རྩོམ་འགའ་ཞིག་གློག་ཀླད་ངོས་སུ་བྲིས༎ སྤྱི་ལོ་ ༢༠༠༩་ཟླ་ ༡༡ ཚེས་༡༤་དགུང་མོ་ཆུ་ཚོད་ ༨ པར་ཧྥ་རན་སི་ནས་བྷེལ་ཇམ་དུ་བསྐྱོད་པའི་མེ་འཁོར་ནང་བྲིས།།
ཚོ་བའི་གཙོ་འཛིན་ཡིན་པའི་ཆ་ནས། ཧོང་ཏི་(རྒྱ་སྐད།: 黄帝)ཞེས་པའི་མིང་དང་ཧོང་ཐུའུ(ས་སེར)ལ་འབྲེལ་བཡོད་དེ། དེང་སང་གི་ཧོ་ནན་ཞིན་ཀྲིན་ནི་ཧོང་ཏི་ཚོ་བའི་གནའ་བོའི་རྒྱཀ་ས་རེད། ས་ཁམས་སྟེང་དུ་ས་སེར་ས་ཁུལ་ནི་དེ་ནས་མགོ་བརྩམས་ཤིང་ཧོང་ཏི་དང་འབྲེལ་བའི་ལོ་རྒྱུས་ཤུལ་རྗེས་གཙོ་བོ་རྣམས་ཀྱང་ས་སེར་ས་ཁོངས་དེ་ནས་བྱུང་། དེའི་ཕྱིར་ངག་རྒྱུན་དུ་ཧོ་ནན་ཞིན་ཀྲིན་ས་ཁུལ་ནི་ཧོང་རིགས་ཀྱི་འབྱུང་གནས་ཡིན་ཟེར།
ཟི་བོད་དམག་འཁྲུག་བྱུང་བའི་རྒྱུ་རྐྱེན་ནི་ཏྲེ་ཧོར་ས་འདུ་ཚང་ལ་བེ་རེའི་ཁོངས་ཉ་རོག་དགོན་གྱི་བླ་མ་ཞིག་འཁྲུངས་ཡོད་པ་དེ་དང་བེ་རི་དཔོན་གཉིས་མཆོད་ཡོན་འབྲེལ་བ་ཡག་པོ་མ་བྱུང་སྟབས། ཉ་རོག་སྤྲུལ་སྐུའི་མཆོད་གཞིས་གཏན་ཚིག་ཡིག་རིགས་རྣམས་བེ་རི་དཔོན་ནས་འཕྲོག་བཅོམ་བྱས་པ་ལ་བརྟེན་ནས་འཁོན་འཁྲུག་ཇེ་ཆེར་གྱུར་ཏེ་བེ་རི་དཔོན་གྱི་ཕྱོགས་སུ་ཟི་ཁྲོན་གྱི་ཙུང་ཐུ་ལིའུ་ཝན་ཧུའི་གྱིས་རྒྱབ་ལངས་བྱས་པ་དང་། ཏྲེ་ཧོར་ས་འདུ་ཚང་གི་ཕྱོགས་སུ་བོད་གཞུང་ནས་རྒྱབ་ལངས་བྱས་པར་བརྟེན་ཟི་བོད་དམག་འཁྲུག་བྱུང་ཡོད། ཕྱོགས་གཉིས་པོར་རྒྱལ་ཕམ་ཇི་བྱུང་ནི་ཟི་བོད་གཉིས་ཐེངས་དང་པོ་ཐུག་དུས་བོད་དམག་ལ་རྒྱལ་ཁ་ཆེན་པོ་ཐོབ་ཡོད་པ་དང་། ལྕགས་ལུག 1931 ལོར་ཟི་ཁྲོན་ཙུང་ཐུས་སླར་ཡང་དམག་དཔོན་ཀྲང་ཐོན་ཀྲང་གི་འོག་ལ་རྒྱ་དམག་ཁྱོན་ཆེ་ཁག་གཉིས་བཏང་སྟེ་བོད་དམག་དང་འཐབ་པས་མང་སྣེ་ཉུང་གིས་མ་བསྟེན་པར་བོད་དམག་ལ་ཕམ་ཉེས་བྱུང་ཞིང་། ཆུ་སྤྲེ་ 1932 ལོར་ཟི་ལིང་རྨཱ་ཕུ་ཕང་གིས་བོད་དམག་ལ་མཚན་འགེབས་བྱས་ཏེ་བོད་དམག་ཕྱིར་འཐེན་བྱེད་དགོས་པ་སོགས་བོད་དམག་ལ་ཕམ་ཉེས་བྱུང་ཡོད། ཕྱོགས་གཉིས་པོའི་དབར་བཞག་པའི་ཆིངས་ཡིག་དེ་དུས་ནམ་ཞིག་ལ་བརྒྱབ་མིན་ནི་ཆུ་བྱ་ 1933 ལོའི་ཟླ་བ་ 7 ཚེས་ 15 ཉིན་ནང་ཆེན་ཁུལ་སྤྲེ་ཚ་ ༼སྤི་ཚ་༽ ཞེས་པའི་དགོན་དུ་བོད་ཀྱི་ཆིངས་དོན་སྐུ་ཚབ་མདའ་དཔོན་ཟུར་ཁང་ཟུར་པ་དབང་ཆེན་ཚེ་བརྟན་དང་རྩེ་དྲུང་ལས་ཚན་རྡོ་རྗེགཡུལ་རྒྱལ་བཅས་དང་ཟི་ཕྱོགས་ནས་ཟི་ལིང་རྨཱ་ཕུ་ཕང་ངམ། རྨཱ་ཀྲུའུ་ཞིའི་དམག་དཔོན་རྨཱ་ཤོན་ཅི་དང་སླིས་ཚལ་སྨུ་ཞེས་པའི་སྐུ་ཚབ་མི་སྣ་དག་མཉམ་འཛོམས་ཐོག་ཆིངས་ཡིག་དོན་ཚན་ལྔ་ཅན་ཞིག་བཞག་ཡོད། ཆིངས་ཡིག་དེའི་ནང་དོན་ནི་ས་མཚམས་རང་གནས། བཙོན་པ་རྩིས་སྤྲོད། གནས་སྐོར་འགྲོ་སྐྱོད་ཆོག་པ། ཆིངས་དོན་འགལ་མི་ཆོག་པ་སོགས་འཁོད་ཡོད།།
དང་བོ། སྤྱི་ཚོགས་ཡར་རྒྱས་དང་འགྲིམ་འགྲུལ་དྲྭ་འཕྲིན་སོགས་མཐུན་རྐྱེན་སྟབས་ཇེ་བདེར་སོང་བ་དང་བསྟུན། མི་དང་མིའི་བར་ལ་འབྲེལ་བ་ཇེ་མང་ནས་ཇེ་ཟབ་ཏུ་འགྲོ་བཞིན་པས་འཛམ་གླིང་གཅིག་གྱུར་གྱི་གཞིས་ཁྱིམ་དུ་འགྱུར་བཞིན་ཡོད། ཁ་བ་རི་བའི་ལྗོངས་སུ་འཚར་ལོངས་བྱུང་ཞིང་གཉོམ་ལག་རྒྱས་པའི་བོད་མི་དག་ཀྱང་ཕྱི་རོལ་ཡུལ་གྱི་འཇིག་རྟེན་ལ་ལྟད་མོར་འགྲོ་མཁན། ལོ་རེ་ནས་ཇེ་མང་ཡིན་པར་མ་ཟད་གཞན་ཡུལ་དུ་རྒྱུན་སྡོད་འཚོ་བ་རོལ་མཁན་ཡང་ཇེ་མང་རེད། རྒྱལ་ཁབ་ཕྱི་ནང་དང་གྲོང་ཁྱེར་ཆེ་ཆུང་གང་རུང་ན་སློབ་སྦྱོང་དང་། ཚོང་གཉེར། ལས་གཉེར། གནས་སྐོར། བཅའ་སྡོད་སོགས་རིག་གནས་དར་སྤེལ་དང་ཤེས་ཡོན་གླེང་མོལ་གྱི་འབྲེལ་འདྲིས་གནང་མཁན་གྱི་ཤ་རུས་གདུང་རྒྱུད་གཅིག་པའི་བོད་རིགས་སྤུན་ཟླ་རྣམས་ལ། རང་མི་རིགས་ཀྱི་ཡ་རབས་སྤྱོད་བཟང་གི་གོམས་གཤིས་རྒྱུན་འཛིན་དང་། ཡུལ་གཞན་གྱི་མི་རིགས་དག་གིས་གུས་བཀུར་བྱ་བར་རང་ཉིད་ ཀྱི་ལྟ་ཚུལ་མདོ་ལྔ་ཡི་སྒོ་ནས་བགྲོ་གླེང་གི་ཚུལ་དུ་བཤད་པར་བྱའོ།།
(མུག་ཁྲི་བཙན་པོ་ཞེས་པའང་སྣང)བོད་རྒྱལ་གཉིས་པ། གནམ་གྱི་ཁྲི་བདུན་གྱི་ཡ་གྱལ། ཡབ་གཉའ་ཁྲི་བཙན་པོ་དང་ཡུམ་མུ་ཚོ་བཟའ་གཉིས་ཀྱི་སྲས། བོན་གྱི་ལོ་རྒྱུས་ལྟར་ན། བཙན་པོ་འདི་ཉིད་གསས་མཁར་ཁོ་མ་ནག་ཆུང་བཞེངས། ཞང་ཞུང་ནས་མཁས་པ་ཆེན་པོ་གཤེན་ནམ་མཁའ་སྣང་བ་མདོག་ཅན་ལ་སོགས་པ་བརྒྱ་བམ་རྩ་བརྒྱད་གདན་དྲངས། བོད་དུ་བོན་གྱི་འདུ་གནས་བཞི་བཅུ་རྩ་ལྔ་བཙུགས། བོན་གྱི་གསུངས་རབ་མདོ་འབུམ་རྒྱུད་མཛོད་སོགས་པོ་ཏི་མང་པོ་བསྒྱུར། དེ་ཡང་། དག་པ་ལྷ་ཡི་ཡི་གེ་སྟག་གཟིག་སྤུངས་ཡིག་ཏུ་བསྒྱུར། སྟག་གཟིག་སྤུངས་ཡིག་ཞང་ཞུང་གི་ཡིག་རྒན་དུ་བསྒྱུར། ཡིག་རྒན་སྨར་སྦྲག་ཏུ་བསྒྱུར། དེ་སྨར་ཆེ་དང་སྨར་ཆུང་དུ་བསྒྱུར། སྨར་ཆེན་དབུ་ཆེན་ནམ་གཟབ་ཏུ་བསྒྱུར། ཡིག་སྣ་འབྲུ་མ་ལས་བརྩམ་སོ་ཞེས་དུས་དེའི་སྐབས་སུ་བོད་དུ་ཡི་གེ་ཡོད་པར་གསུངས། མུ་ཁྲི་ནི་བོད་དུ་གཡུང་དྲུང་བོན་དར་རྒྱས་མཛད་མཁན་གཙོ་བོ་ཡིན་ཞིང་། བོན་རྣམས་ཀྱིས་ཁོང་ལ་བརྩི་བཀུར་ཆེན་པོ་བྱེད། སྐྭ་གཤེན་ཅོའུ་ལན་ཚས་མཛད། ས་དིང་མ་འམ་ས་སྨན་ཏིང་ཏིང་མ་ཁབ་ཏུ་བཞེས་པར་སྲས་དིང་ཁྲི་བཙན་པོ་འཁྲུངས།
༡༩༥༡ ལོ་དུས་ཙམ་ན། བཞེས་རག་སོགས་ཀྱི་རྐྱེན་པས་ལུས་ལ་ཆུ་སྐྲང་གསོག་ཅིང་། ཉིན་ཞིག་ན་རང་གི་སྐུ་ཟླ་ཚེ་བརྟན་གཡུ་སྒྲོན་ལ་སྡེ་བ་གཞུང་གིས་ཕྱིར་སྤྲད་པའི་གསུང་རྩོམ་ལྕགས་སྒམ་གང་པོ་བཅོལ་གདམས་བྱེད་ཞོར། གསུང་རྩོམ་དག་ཧོར་ཁང་བསོད་ནམས་དཔལ་འབར་ལ་སྐུར་དགོས་པར་གདམས ། ༡༩༥༡ ལོའི་ཟླ༨ ཚེས༡༤ ཙམ་དུ་ལྷ་ས་རུ་སྐུ་གཤེགས་སོ ། །
གཙང་པ་གདན་རབས་ནི། སྤྱི་ལོ་(༡༥༥༦)ཞིང་ཤག་པ་ཚེ་བརྟན་རྡོ་རྗེས་གཙང་ཕྱོགས་ཀྱི་གནད་ཡོད་མི་སྣ་དང་མནའ་འབྲེལ་བྱས་ཏེ་རིན་སྤུངས་པའམ་ཕག་གྲུའི་སྲིད་དབང་ལ་གཟན་པའི་འགོ་བཙུགས་ཤིང༌། སྡེ་སྲིད་ཕུན་ཚོགས་རྣམ་རྒྱལ་གྱིས་གཙང་ཕྱོགས་ཀྱི་ས་ཆ་མང་པོར་དཔུང་འཇུག་གིས་གཙང་ཁུལ་ཡོངས་རྫོགས་གཅིག་གྱུར་བྱས། སྤྱི་ལོ་ ༡༦༡༨ ཀརྨ་བསྟན་སྐྱོང་དབང་པོས་དཔུང་དམག་ཁྲི་ཕྲག་ཁྲིད་དེ་དབུས་ཕྱོགས་སུ་དཔུང་འཇུག་གིས་རིན་སྤུངས་པའི་སྲིད་དབང་དངོས་སུ་མགོ་རྟིང་བསློགས་ནས་གཙང་པའི་སྲིད་དབང་བཙུགས། ལོ་དེར་སྟོད་གཙང་དམག་དང་དྭགས་ཀོང་གི་དམག་ལྟོས་ཆེ་བ་ལྷ་སར་ལྷགས། སྡེ་པ་སྐྱིད་ཤོད་པ་བསོད་ནམས་རྒྱལ་མཚན་སོགས་སེར་འབྲས་ཀྱི་གྲོས་ལ་དབང་བ་དུ་མ་ཕྱོགས་གཅིག་བྱས་ནས་ལྷ་སར་ཉིན་དང་པོར་གཙང་དམག་དང་འཐབ་ནས་ཤི་རྨས་ཚབས་ཆེར་བཟོས། གཙང་དམག་གིས་འབྲས་སྤུངས་འཇོམས་རྩིས་ཀྱིས་རྒྱབ་རིའི་རྩེར་འབྱོར་བ་དང་སོག་དམག་དང་ཐུག་ནས་གཙང་དམག་གཅིག་ཀྱང་ལྡོག་རྒྱུ་མ་བྱུང་བར་གྲགས། འོན་ཀྱང་གཙང་དམག་སྔར་ལས་གཏོས་ཆེ་བ་འབྱོར་བས་སྐྱིད་ཤོད་པ་དང་སོག་དམག་རྣམས་ཀྱང་འཕན་ཡུལ་དང་བྱང་སྟག་ལུང་ཕྱོགས་སུ་བྲོས། དྭགས་གཙང་དམག་གིས་སེ་འབྲས་བཅོམ་ཞིང་འབྲས་སྤུངས་རྒྱབ་རིར་སྐྱ་སེར་མང་པོ་བཀུམས། སྐྱིད་ཤོད་པའི་རྫོང་གཞིས་ཐམས་ཅད་བླངས་སོ། །དེ་ནས་གཙང་པ་སྡེ་སྲིད་ཀྱིས་སྲིད་དབང་བཟུང་། བོད་གཅིག་གྱུར་གྱི་སྲིད་གཞུང་བཙུགས། ལོ་རྒྱུས་ཐོག་འདི་ལ་གཙང་པ་སྡེ་རབས་ཟེར། གཙང་པ་སྡེ་སྲིད་རིམ་བྱོན་ནི། ཞིང་ཤག་པ་ཚེ་བརྟན་རྡོ་རྗེ། ༡༥༦༥ སkེ་སྲིད་ཕུན་ཚོགས་རྣམ་རྒྱལ། ༡༦༡༨-༡༦༢༠ ཀརྨ་བསྟན་སྐྱོང་དབང་པོ་བཅས་སོ། ༡༦༢༠-༡༦༤༢
མདང་གི་མཚན་མོར་ཧྥ་རན་སི་ནས་ཐོན༎ མེ་འཁོར་མྱུར་ཚོད་ནམ་མཁའི་གློག་ལྟར་འཁྱུགས༎ ཐུན་གསུམ་མཚན་མོར་མེ་འཁོར་འབབ་ཚུགས་ནས༎ མོ་ཊའི་ནང་དུ་ཡོན་ཏན་གླིང་ལ་འབྱོར༎
ཕྱི་ལོ་ ༡༩༨༩ ཟླ་བ་ ༢ ཚེས་ ༢༣ ཁོང་ཕོ་སྨའི་རྐྱེན་བྱས་ཏེ་གུང་ལོ་ ༨༡ ཐོག་ཨ་རིའི་ Texas གྲོང་ཁྱེར་གྱི་ས་ཁུལ་ Corpus Christi དུ་ཡོད་པའི་ཁོང་གི་བུའི་ཁྱིམ་ནས་སྐུ་གཤེགས་པ་དང༌། ཁོང་གཤེགས་པའི་སྐབས་སུ་ཁོང་གི་གཅེན་གཅུང་གཉིས། བུ་གསུམ། ཚ་བོ་གཅུ་གཅིག ཚ་བོའི་བུ་སྤུན་ལྔ་བཅས་ཡོད་པ་ཁོང་ཚོ་ད་ཆ་བོད་དང༌། རྒྱ་གར། ཨ་རི་བཅས་སུ་འཚོ་ཞིང་གནས་ཡོད། ཁོང་ནི་མཁས་པ་ཚད་ལྡན་ཡིན་པ་དང༌། བོད་ལ་ཤ་ཞེན་ཆེ་བའི་བོད་ཀྱི་ཞབས་ཕྱི་བ་ཞིག་ཡིན་པས་ཁོང་གི་སྐུ་ཚབ་ཐེངས་གཉིས་ཕེབས་སྐབས་བོད་རང་དབང་ཡིན་པའི་ར་སྤྲོད་དཔང་རྟགས་མང་པོ་བསྟན་ཡོད།
༡.སྒྲུབ་པར་བྱེད་པའི་ཆོས་མ་གྲུབ་པ་དང་། ༢.བསྒྲུབ་པར་བྱ་བའི་ཆོས་མ་གྲུབ་པ། ༣.གཉིས་ཀའི་ཆོས་མ་གྲུབ་པ། ༤.རྗེས་སུ་འགྲོ་བ་མེད་པ། ༥.རྗེས་སུ་འགྲོ་བ་ཕྱིན་ཅི་ལོག་པ།
རང་གི་ཐུན་མོང་མ་ཡིན་པའི་ཡུལ་གྱི་རྣམ་པ་གསལ་བར་ཤེས་པ། དེ་ལ་དབྱེ་ན་རྣམ་ཤེས་ཚོགས་དྲུག་སྟེ་མིག་གི་ རྣམ་པར་ཤེས་པ་ནས་ཡིད་ཀྱི་རྣམ་པར་ཤེས་པའི་དར་དྲུག་ཡོད།།
ཁོང་གཉིས་ནི་ཧྥ་རན་སིའི་གློག་བརྙན་གསར་གཏོད་མཁན་ཡིན། ༡༨༩༥ལོར་ཁོང་གཉིས་ཀྱིས་ལག་ཁྱེར་གློག་བརྙན་སྟོན་ཆས་གསར་གཏོད་བྱས་པ་དང་ཕྱོགས་མཚུངས་ལོ་དེའི་ཟླ་༡༢པའི་ཚེས་༢༨ཉིན་སྤྱི་པའི་འདུ་ས་རུ་སོ་སོས་བརྙན་འབེབས་བྱས་པའི་གློག་བརྙན་ཐོག་མར་ཁྲོམ་སྟོན་བྱས་པ་རེད། ཉི་མ་དེ་ནི་གློག་བརྙན་གྱི་སྐྱེས་སྐར་ལ་ངོས་འཛིན་བྱས་ཡོད།
(༧) བསྟན་པ་སྟོབས་ཀྱིས་སྐྱོང་བའི་ཆོས་ཀྱི་རྒྱལ་པོ་ཇི་ལྟར་བྱུང་ཚུལ། ། དེ་ལྟར་ཐེག་པ་ཆེ་ཆུང་སྔགས་དང་བཅས་པ་འཛིན་སྐྱོང་བྱེད་པའི་བསྟན་འཛིན་གྱི་སྐྱེས་ཆེན་དམ་པ་དེ་དག་གིས་འཆད་མཉན་སྒོམ་པའི་མཛད་པ་སྐྱོང་ནས་བསྟན་པ་རིན་པོ་ཆེ་གསལ་བར་མཛད་པར་བསྟན་པ་མྱ་ངན་ལས་འདས་པའི་ཕྱི་ལོ་ནས་བཟུང་། རྒྱལ་པོ་མ་སྐྱེས་དགྲ་དང་། རྒྱལ་པོ་ལག་བཟང་། ཆོས་རྒྱལ་མྱ་ངན་མེད་དང་དེའི་བུ་རྒྱལ་པོ་མྱ་ངན་བྲལ་སོགས་གདུང་བརྒྱུད་དང་། རྒྱལ་པོ་པདྨཆེན་པོ། རྒྱལ་པོ་ཡ་ཚུལ། རྒྱལ་པོ་གཡོ་བ། རྒྱལ་པོ་གཽ་པཱ། དེ་ཌ་པཱ་ལ་དང༌། རྒྱལ་པོ་དཔལ་ལྡན་ཆོས་སྐྱོང་སོགས་པཱ་ལ་བདུན་བརྒྱུད། རྒྱལ་པོ་མ་སུ་རགྷ་ཏ། རྒྱལ་པོ་ཙ་ན་ཀ་སོགས་ཆོས་ཀྱི་རྒྱལ་པོ་ཆེན་པོ་རིམ་བྱུང་རྣམས་ཀྱིས་གཙུག་ལག་ཁང་དང་དགེ་འདུན་གྱི་སྡེ་འཛུགས་པ་དང་། འཚོ་བའི་དུས་སྟོན་སྦྱར་བ་སོགས་བླ་ན་མེད་པའི་མཐུན་རྐྱེན་རྒྱ་ཆེར་སྦྱར་བ་ལ་བརྟེན་ནས་བསྟན་པ་རིན་པོ་ཆེ་ཉིན་མོ་ལྟར་གསལ་བར་གྱུར་ཏེ། དེ་དག་ལས་ཙབྷབདུན་དང་ཀོ་པ་ལའི་རྒྱལ་བརྒྱུད་རྣམས་ཅུང་ཟད་འཆད་པར་འདོད་དེ། དེ་ཡང་ཙབྷབདུན་ནི། རྒྱ་གར་གྱི་ལོ་རྒྱུས་སུ། རྒྱ་གར་ཤར་ཕྱོགས་བམ་གྷ་ལར་ཙབྷི་རིཊ་ལས་བྱུང་བའི་རྒྱལ་པོ་ཙབྷི་མིང་ཅན་བཅུ་དགུ་བྱུང་བ་ནི་(༡། ཧ་རི་ཙབྷ ༢། ཨ་ཀྵ་ཙབྷ ༣ ཛ་ཡ་ཙབྷ ༤ ནེ་མི་ཙབྷ ༥ ཕ་ནི་ཙབྷ ༦ བྷ་ས་ཙབྷ ༧ ས་ལ་ཙབྷ ༨ ཙབྷགསྒྱËË། ༩ ཤྲི་ཙབྷ ༡༠ དྷ་ཙབྷ ༡༡ ཀརྨ་ཙབྷ ༡༢ བྲི་ཀྵ་ཙབྷ ༡༣ པི་ག་མ་ཙབྷ ༡༤ ཀུ་མ་ཙབྷ ༡༥ བིངྒ་ཙབྷ ༡༦ བཱ་ལ་ཙབྷ ༡༧ བི་མ་ལ་ཙབྷ ༡༨ གོ་བི་ཙབྷ ༡༩ ལ་ལི་ཏ་ཙབྷ བཅས་ཡིན་ཞིང༌། དེ་དག་གི་ནང་ནས། ༡ ཨ་ཀྵ་ཙབྷདང༌། ༢ ཛ་ཡ་ཙབྷ ༡༠ དྷ་ཙབྷ ༡༡ ཀརྨ་ཙབྷ ༡༣ བི་ག་མ་ཙབྷ ༡༤ ཀུ་མ་ཙབྷ ༡༧ བི་མ་ལ་ཙབྷ བཅས་བདུན་པོ་དེ་རྣམས་ཀྱིས་སྲིད་དབང་བཟུང་ཡུན་རིང་ཞིང་བསྟན་པར་དད་གུས་དང་བྱས་པ་ཆེན་པོ་ཅན་ཡིན་པས། རྒྱ་གར་གྱི་ལོ་རྒྱུས་ཐོག་གོང་གསལ་རྒྱལ་པོ་བདུན་པོ་དེར་ཙབྷབདུན་ཞེས་ཟེར། རྒྱལ་པོ་འདི་རྣམས་དུས་སྐབས་གང་དུ་བྱུང་བ་དང་སྲིད་དབང་བཟུང་བའི་ལོ་གྲངས་བཅས་གསལ་བར་བཤད་པ་མ་མཐོང་ཞིང༌། ཙབྷི་རིགས་ཀྱི་རྒྱལ་པོ་དང་པོ་ཧ་རི་ཙབྷནི་སློབ་དཔོན་ཀླུ་སྒྲུབ་ཀྱི་སློབ་མ་བྲམ་ཟེ་སྒྲ་གཅན་འཛིན་དང་དུས་མཚུངས་པར་རྒྱ་གར་ཆོས་འབྱུང་ལས་བཤད་པས་དེར་གཞི་བཟུང་ན། སྤྱི་ལོ་མ་ཚུགས་གོང་གི་ལོ་བརྒྱ་ལྷག་ཙམ་གྱི་སྔོན་དུ་བྱུང་བ་འདྲ་ཞིང༌། ཙབྷི་རིགས་ཀྱི་རྒྱལ་པོ་ཐ་མ་ལ་ལི་ཏ་ཙབྷནི། རྒྱ་གར་ཆོས་འབྱུང་ལས། སློབ་དཔོན་ཆོས་ཀྱི་གྲགས་པའི་རྗེས་ཙམ་དུ་བྱུང་བར་བཤད་པས། གོང་གསལ་ཙབྷརིགས་ཀྱི་རྒྱལ་པོ་བཅུ་དགུ་ནི་སྤྱི་ལོ་མ་ཚུགས་གོང་གི་ལོ་བརྒྱ་ལྷག་ཙམ་གྱི་སྔོན་ནས་དུས་རབས་བདུན་པའི་དཀྱིལ་ཙམ་བར་བྱུང་བ་ཡིན་ཚོད་ལས་ཞིབ་ཆའི་ལོ་རྒྱུས་གསལ་བར་འཁོད་པ་ད་ཕན་མ་མཐོང༌། བོད་ཡིག་ཐོག་འཁོད་པ་ནི་ཇོ་ནང་ཏུ་ར་ནུ་ཐས་བརྩམས་པའི་རྒྱ་གར་ཆོས་འབྱུང༌། ལེའུ་བཅུ་བཞི་པ་ནས་ལེའུ་ཉི་ཤུ་རྩ་བདུན་བར་གསལ་བས་དེར་གཟིགས་དགོས། པཱ་ལ་བདུན་ནི། སྤྱིར་རྒྱ་གར་ཤར་ཕྱོགས་བམ་གྷ་ལར་པཱ་ལའི་རིགས་ཀྱི་རྒྱལ་པོ་སྔ་རྗེས་བསྡོམས་པའི་བཅུ་བཞི་བྱུང་ཞིང་དེ་རྣམས་ཀྱི་ནང་ནས། ༡ གཽ་པཱ་ལ། ༢ དེ་ཝ་པཱ་ལ། ༤ དྷ་རྨ་པཱ་ལ། ༦ མ་ཧི་པཱ་ལ། ༧ མ་ཧ་པཱ་། ༡༠ ནེ་པཱ་ལ། ༡༣ ར་མ་པཱ་ལ། བཅས་བདུན་པོ་དེ་ནི་སྲིད་དབང་བཟུང་ཡུན་རིང་ཞིང་བསྟན་པ་ལ་བྱས་རྗེས་ཆེ་བས་པཱ་ལ་བདུན་ཟེར། པཱ་ལའི་རྒྱལ་བརྒྱུད་དང་པོ་ནི་རྒྱལ་པོ་གཽ་པཱ་ལ་ནས་བརྒྱུད་པ་ཡིན་ལ། རྒྱལ་པོ་འདི་ནི་རྒྱ་གར་གྱི་ལོ་རྒྱུས་ཐོག་གྲགས་ཆེ་བའི་རྒྱལ་པོ་པཱ་ལ་བདུན་བརྒྱུད་ཅེས་བྱ་བ་བྱུང་བའི་ནང་གི་ཐོག་མ་ཡིན། རྒྱ་གར་མ་གྷ་དྷའི་ར་ཕྱོགས་ལི་ཁ་ར་ཤིང་འཕེལ་གྱི་ནགས་ཚལ་ན་རྒྱལ་རིགས་ཀྱི་བུ་མོ་ཞིག་ཤིང་གི་ལྷ་དང་འདུས་པ་ལས་སྐྱེས་པ་ཡིན་ཟེར། རྒྱལ་པོ་འདི་དུས་སྐབས་གང་དུ་བྱུང་བ་ད་ཕན་ཁོ་བོས་མཐོང་བའི་ལོ་རྒྱུས་ནང་མི་གསལ་ཡང༌། རྒྱལ་པོ་གཽ་པཱ་ལ་ནས་ཡ་ཀྵ་པཱ་ལའི་བར་རྒྱལ་པོ་བཅུ་དགུས་སྲིད་དབང་བཟུང་བའི་ལོ་གྲངས་རྣམས་རྒྱ་གར་ཆོས་འབྱུང་གི་ནང་གསལ་ཞིང་།ཇོ་བོ་རྗེ་ཨ་ཏི་ཤ་བོད་དུ་འབྱོར་སྐབས་རྒྱལ་པོ་ནེ་པཱ་ལ་རྒྱལ་སྲིད་ལ་འཁོད་འཕྲལ་ཡིན་པ་ཇོ་བོ་རྗེའི་རྣམ་ཐར་ཁུངས་ཐུབ་རྣམས་ལས་བཤད། རྒྱལ་པོ་དྷ་པཱ་ལ་དང་བོད་ཀྱི་རྒྱལ་པོ་ཁྲི་ལྡེ་སྲོང་བཙན་དུས་མཚུངས་པར་རྒྱལ་སྡེ་དཀར་ཆུང་གི་རྡོ་རིང་ཡི་གེར་གསལ་བར་འཁོད་ཡོད་པར་གྲུབ་ཐོབ་ཨོ་རྒྱན་པས་བཤད་པ་བཅས་ཕན་ཚུན་གོ་བསྡུར་ནས་ལོ་གྲངས་ཡར་འདེད་ཀྱིས་རྩིས་བྱས་ཚེ། རྒྱལ་པོ་གཽ་པཱ་ལ་ནས་རྒྱལ་པོ་ནེ་པཱ་ལས་སྲིད་དབང་མ་བཟུང་བར་ལོ་གྲངས་སུམ་བརྒྱ་དྲུག་ཅུ་རེ་གཉིས་ཡོད་པས། རྒྱལ་པོ་གཽ་པཱ་ལས་སྲིད་དབང་བཟུང་སྐབས་བོད་ཀྱི་རྒྱལ་པོ་འདུས་སྲོང་མང་པོ་རྗེ་དང་དུས་མཉམ་པ་སྟེ། སྤྱི་ལོའི་དུས་རབས་བདུན་པའི་ལོ་(༦༨༥-༧༢༩)བར་གྱི་ལོ་ཞེ་ལྔའི་རིང་དེར་ཡིན་པར་རགས་རྩིས་ཀྱི་ཚོད་དཔག་བྱས་པ་ཡིན། སྐབས་དེར་རྒྱ་གར་ཤར་ཕྱོགས་བྷ་ག་ལར་རྒྱལ་པོ་ལ་ལི་ཏ་ཙབྷི་གདུང་རྒྱུད་ཆད་ནས་རྒྱལ་པོ་མེད་པ་དང་སྟབས་ཁེལ་ནས་གཽ་པཱ་ལ་རྒྱལ་པོར་བསྐོས། ཚེ་སྨད་ལ་རྒྱ་གར་ཡུལ་དབུས་མ་གྷ་དྷཡང་དབང་དུ་བསྡུས། ཡུལ་དེ་གཉིས་སུ་གཙུག་ལག་ཁང་དང་དགོན་པ་མང་དུ་བཞེངས། ལོ་རྒྱུས་འགའ་ཞིག་ཏུ་ཨོ་ཏ}o་པུ་རི་ཞེས་པའི་གཙུག་ལག་ཁང་སྐད་གྲགས་ཅན་དེ་ཡང་རྒྱལ་པོ་འདིས་བཞེངས་པ་ཡིན་ཞེས་བཤད། རྒྱལ་པོ་འདིས་ལོ་ཞེ་ལྔའི་རིང་སྲིད་དབང་བཟུང༌། པཱ་ལའི་རིགས་ཀྱི་རྒྱལ་རབས་བཞི་པ་དྷ་པཱ་ལ་ནི། བོད་སྐད་དུ་དཔལ་ལྡན་ཆོས་སྐྱོང་ཟེར་ལ། རྒྱ་གར་གྱི་ལོ་རྒྱུས་ཐོག་སྐད་གྲགས་ཡོད་པའི་རྒྱལ་པོ་ཞིག་ཡིན་ཅིང༌། རྒྱལ་པོ་ར་ས་པཱ་ལའི་བུ་ཡིན། རྒྱལ་པོ་འདིས་ལྕགས་རྟ་ལོ་ནས་ཆུ་བྱ་ལོ་བར་(སྤྱིལོ་༧༩༠-༨༥༣)ལོ་དྲུག་ཅུ་རྩ་བཞིའི་རིང་སྲིད་དབང་བཟུང༌། བོད་ཀྱི་རྒྱལ་པོ་ཁྲི་སྲོང་ལྡེ་བཙན་དང་དུས་མཉམ་པར་ཡང་ལུང་བང་སོའི་རྡོ་རིང་ཡི་གེའི་ནང་འཁོད་ཡོད་པར་རྒྱ་གར་ཆོས་འབྱུང༌ལས་བཤད། རྒྱལ་པོ་འདིས་རྒྱ་གར་ཤར་ཕྱོགས་ཀྱི་རྒྱ་མཚོའི་འགྲམ་བར་དང༌། ནུབ་ཕྱོགས་སུ་ཌི་ལི་ཚུན་ཆད། བྱང་ངོས་ཁ་ཆེའི་ཡུལ་ཚུན་ཆད། ལྷོ་ཕྱོགས་འབིགས་བྱེད་ཀྱི་རི་ཚུན་ཆད་ལ་དབང་བསྒྱུར་བྱས། རྒྱ་གར་མ་གྷ་དྷའི་བྱང་ངོས་ཆུ་བོ་གངྒའི་འགྲམ་དུ་རི་དེའུ་ཞིག་གི་རྩེར་བི་ཀྲ་མ་ཤྲི་ལའི་གཙུག་ལག་ཁང་བཞེངས་ཤིང༌། དེར་གཙུག་ལག་ཁང་བརྒྱ་རྩ་བརྒྱད་ཡོད་པར་བཤད། རྒྱལ་པོ་འདིའི་ལོ་རྒྱུས་ཐོར་བུ། ཇོ་ནང་ཏུ་ར་ནུ་ཐས་བརྩམས་པའི་རྒྱ་གར་ཆོས་འབྱུང་ལེའུ་སུམ་ཅུ་པར་གསལ། (༢༠༤-༢༠༨)བར་ལྟོས། །དེ་ལྟར་ན་རྒྱ་གར་འཕགས་པའི་ཡུལ་དུ་རྒྱལ་བའི་བསྟན་པ་རིན་པོ་ཆེ་ཇི་ལྟར་དར་བའི་ཚུལ་མདོར་ཙམ་བཤད་ཟིན་ཏོ།། སྟོབས་ཀྱི་དཔུང་པས་ས་ཆེན་དབང་དུ་བསྒྱུར།། འབྱོར་པའི་ནོར་གྱིས་ནམ་མཁའ་མཛོད་དུ་བསྐྲུན།། བསྟན་པ་སྟོབས་ཀྱིས་ཚུལ་བཞིན་སྐྱོང་བ་ཡི།། ས་སྐྱོང་རྒྱལ་དང་རྒྱལ་ཕྲན་དུ་མས་ཀྱང་།། ཕན་བདེའི་འབྱུང་གནས་རྒྱལ་བའི་བསྟན་པ་དང་།། དེ་འཛིན་དགེ་འདུན་འདུས་སྡེ་བཅས་པ་དག། འབྱོར་པའི་སྟོབས་དང་ནུས་པས་བསྐྱངས་པ་ཡི།། མཐུན་རྐྱེན་བསྐྲུན་པའི་ལོ་རྒྱུས་བརྗོད་ལས་འགོངས།།ཞེས་ཀྱང་སྨྲས་སོ།།གང་ཞིག་རྣ་བའི་ལམ་དུ་ལྷུང་ན་དགེ་ལེགས་འདོད་འཇོ་སྔོན་བྱོན་འཕགས་བོད་མཁས་རྣམས་ཀྱི།།མགྲིན་པའི་ཀློང་ནས་ཐར་པའི་ཞིང་གཤིན་ངོ་མཚར་གཏམ་གྱི་ཞལ་ཆབ་སྤྲིན་གྱི་མེ་ཏོག་ཁམས།།བདག་བློའི་སྐྱེས་སྦྱངས་གོམས་པའི་ལམ་ནས་ཡུན་རིང་འབབ་པ་ཆ་བསགས་རིན་ཆེན་འབྱུང་བའི་གཏེར།།ཛ་ཧུའི་ཟོལ་གྱིས་སྐྱུགས་པ་ཡིན་གྱི་ཐོལ་བྱུང་མངོན་མཁྱེན་བརྡོལ་བའི་དག་སྣང་འཆར་བ་མིན།།རྒྱ་གར་འཕགས་པའི་ཡུལ་དང་གངས་ཅན་བོད་ཀྱི་ཞིང་དུ་ཕན་བདེ་འབྱུང་གནས་བདེ་བར་གཤེགས་པའི་བསྟན་པ་རིན་པོ་ཆེ་ཇི་ལྟར་བྱུང་བའི་ཚུལ་ལས་བརྩམས་པའི་ཆོས་འབྱུང་ཛམ་བུའིགསེར་གྱི་འཁྲི་ཤིང་ལས་རྒྱ་གར་འཕགས་པའི་ཡུལ་དུ་དམ་པའི་ཆོས་ཇི་ལྟར་དར་བའི་ཚུལ་གྱི་ཡལ་འདབ་སྟེ་དང་པོའོ།། །།
བོད་མིར་གདུང་བཞེངས་ཞུགས་འབུལ་དང་ཆུ་བསྐྱུར་ས་སྦས། དེ་བཞིན་བྱ་གཏོར་ལ་སོགས་ཕུང་པོ་དུར་འཇུག་བྱེད་སྟངས་རིགས་མི་འདྲ་བ་ལྔ་ཙམ་ཡོད་ནའང་། འདིར་སྔོན་ལ་གོང་མ་ཁག་བཞི་ངོ་སྤྲོད་མདོ་ཙམ་ཞུ་རྒྱུ་ཡིན། དེ་ཡང་དང་པོ་གདུང་རྟེན་ཞེས་པ་ནི་ཏཱ་ལའི་བླ་མ་དང་པཎ་ཆེན་སྐུ་ཕྲེང་རིམ་བྱོན་དང་། དེ་བཞིན་བླ་སྤྲུལ་ཆེ་ཁག་རྣམས་སྐུ་ཞིང་ལ་གཤེགས་ཚེ། གང་གི་སྐུ་ཕུང་ལ་སྨན་སྦྱོར་དང་དར་གྱིས་བཏུམས་ཏེ། གསེར་དངུལ་ལས་གྲུབ་པའི་མཆོད་རྟེན་བཞེངས་ནས། དེའི་ནང་ཞུགས་སུ་གསོལ་ཏེ་མི་རྣམས་ཀྱི་དད་པའི་རྟེན་ལ་འཇོག་གི་ཡོད། དེ་མིན་བླ་སྤྲུལ་དང་མི་དྲག་ཆེ་རིགས་འགའ་ཚེ་ལས་འདས་ཚེ། སྐུ་ཕུང་མེར་བསྲེགས་ནས་ཞུགས་འབུལ་བྱེད་པ་ཡང་ཡོད། དེ་བྱིངས་མང་ཆེ་བ་བྱ་གཏོར་གྱི་ཆ་རྐྱེན་མ་འཛོམས་ན་གཙང་ཆུར་བསྐྱུར་ནས་ཉར་སྦྱིན་གྱི་ཡོད། མི་བསད་རྟ་འཁྱེར་ལྟ་བུའི་ཁྲིམས་འགལ་ཉེས་ཅན་པ་དང་འགོས་ནད་ཀྱི་འཆི་བའི་ཕུང་པོ་རྣམས་ས་སྦས་གཏོང་གི་ཡོད། དེ་ནི་དུར་འཇུག་ཀུན་གྱི་མཐའ་མའམ་སྡུག་ཤོས་ལ་བརྩི་སྲོལ་ཡོད། གཞན་ཡང་བྱིས་པ་ཆུང་ཆུང་དག་གི་སྐུ་ཕུང་ནི་རྫ་སྣོད་དམར་པོའི་ནང་བླུགས་ནས་བྲག་སྲུབ་དང་རྫ་རིར་སྦས་ཀྱི་ཡོད།
ཟུང་འཇུག་ནུ་འབུར་དར་བའི་བདེ་ཆེན་དབྱིངས།། དཀྱུས་རིང་ཨུཏྤལ་མཐིང་ཀའི་སྤྱན་ཞགས་ཀྱིས།། མཐའ་དག་རྒྱུད་ལྔའི་འབྱུང་པོ་འཆིངས་མཛད་པའི།། སེང་ལྡེང་ནགས་ཀྱི་སྒྲོལ་མས་དགེ་ལེགས་སྩོལ།། བཙོན་གྲོལ་བྱུང་བའི་རྗེས་རྒྱལཁབ་ཀྱི་ཁྲིམས་སྲོལ་གསར་པ་ལྟར་ས་ཞིང་བཅོས་བསྒྱུར་གྱི་མཉམ་ལས་ངལ་ལས་ནང་ཞུགས་དགོས་པ་བཞིན་རྗེ་འདི་ཉིད་ཀྱང་མི་དམངས་བྱིངས་དང་མཉམ་དུ་མཉམ་ལས་ངལ་རྩོལ་ལ་ཞུགས། ལུང་པ་སྟོད་སྨད་གང་སར་གྲྭ་ཆས་གོན་མཁན་མཐོང་རྒྱུ་མེད་ཅིང༌། ཆོས་ལུགས་དང་འབྲེལ་བའི་ཀུན་སྤྱོད་ཅུང་ཟད་ཙམ་ཡང་མི་ཆོག་པའི་དུས་དེར་ཡང་ཕྱུ་པའི་ནང་དུ་ཐང་གོས་རྒྱུན་ལྡན་དུ་གོན་པར་གནང་ཞིང་མཉམ་ལས་ངལ་རྩོལ་དུ་ཞུགས་ནས་གྲོང་མི་ཚོ་དང་མཉམ་དུ་ཞིང་ལས་སོགས་ཀྱི་སྐབས་ཕྱུ་པའི་འོག་ནས་སྐབས་འགར་ཤམ་ཐབས་བུད་ཡོད་ན་གྲོང་མི་ཚོས་ཨ་ཞང་ཕྱུ་པ་གོན་སྟངས་འགྲིགས་མི་འདུག ཅེས་བརྡ་བཏང་བ་མ་གཏོགས་གྲོང་སྡེ་གོང་འོག་གི་ཏང་ཡོན་དང་གདོང་ལེན་པ་ཚོས་ཧུར་བརྩོན་པ་དང་གོང་རིམ་ལས་བྱེད་ཁག་ལ་ཞུ་གཏུགས་སྙན་ཕྲ་ཞུ་སྲོལ་མེད་པའང༌། གང་དུ་གཤེས་གཉེན་དམ་པ་བཞུགས་པ་དེར་བཀྲ་མི་ཤིས་པའི་བྱ་བ་མི་འབྱུང་ཞིང་དགེ་ཚོགས་ལྷུན་གྱིས་འགྲུབ་པ་འབྱུང་བ་ནི། གང་ཞིག་གསེར་ཀྱི་རི་ལ་གསེར་རྒྱབ་ན།། དེ་ཡི་འདབ་རྒྱབ་ཐམས་ཅད་གསེར་དུ་འགྱུར།། ཞེས་སོགས་གསུངས་པ་དང་སྒོ་སྐུ་ནས་མཐུན་པར་སེམས་སོ།། གྲོང་མི་ཚོ་དང་མཉམ་དུ་ཞིང་ཁ་སོགས་ལས་ཀ་གང་ཞིག་བཀོལ་ནའང་སྐྱོ་ངལ་མེད་པར་ལས་ལ་བཙོན་པས། དད་ལྡན་ཡུལ་མི་ཚོས་གང་ནུས་ཀྱིས་ཕྱག་ལས་གུ་ཡང་བཏང་ནའང་མི་གསན་པར་ཧུར་ཐག་གིས་བརྩོན་པར་གནང་བས་ལས་ཤུགས་ཀྱང་གཞན་ལས་ཆེ་བ་ཡོད་ཚུལ་གྲགས་ཆེ་ལ། རྒྱལ་སྲས་བདག་ཉིན་ཆེན་པོ་ཚོ་སྙིང་སྟོབས་དང་བློ་གྲོས་སྤོབས་པ་གཞན་ཕན་བཅས་ཀྱི་ནུས་ཤུགས་ལ་ཕལ་བའི་སྐྱེ་བོ་གཞན་གྱིས་བསྒྲུན་དུ་མེད་པའི་བདེན་དཔང་དུའང་རུང་བ་སྙམ་སྟེ་འཕྲོས་གླེང་ཙམ་མོ།། དགུང་ལོ་སོ་བརྒྱད་པ་རབ་བྱུང་བཅུ་དྲུག་པའི་མེ་རྟ་༡༩༦༦་ལོའི་སྤྱི་ཚེས་ ༤ ནས་ ༢༦ བར་རྒྱ་ནག་པེ་ཅིན་དུ་ཀྲུང་གོ་ཀྲུང་དབྱངས་ཆབ་སྲིད་ཅུས་ཀྱི་རྒྱ་ཆེའི་ཚོགས་འདུ་སྐོང་ཚོགས་བྱས་པ་དང༌། ཚེས་ ༡༦ ཉིན་མའོཙེ་ཏུང་གིས་གཙོ་སྐྱོང་བཟོ་འགོད་བྱས་པའི་ཀྲུང་གོ་ཀྲུང་དབྱང་གི་བརྡ་ཐོར་གྲོས་འཆམ་བྱུང་ཞིང༌། དེ་ནས་རྒྱལ་ཡོངས་སུ་འབྱོར་མེད་གྲལ་རིམ་གྱི་རིག་གནས་གསར་བརྗེ་ཆེན་པོ་ཟེར་བའི་ཆགས་སྒོ་བསམ་བཞིན་དུ་བསླངས། ཟླ་འཇུག་ཏུ་ལྷ་ས་ཁུལ་དུ་ལྗོངས་ཏང་ཨུད་ཀྱི་རིག་གནས་གསར་བརྗེའི་མགོ་ཁྲིད་ཚོགས་ཆུང་ཟེར་བ་བཙུགས། ཟླ་ ༦ ཚེས་ ༦ ནས་གཞུང་འབྲེལ་ལས་ཁུངས་ཁག་ཏུ་ཡིག་ཆེན་ཚགས་པར་མང་དག་ཐོན། དེ་དང་ཕྱོགས་མཚུངས་པ་ཁམས་དང་ཨ་མདོའི་ཁུལ་གང་སར་རིག་གནས་གསར་བརྗེའི་རླུང་འཚུབ་ལྡང༌། གསེ་བརྗེ་བྱེདཔར་དགོས་པ་ཡོད།།གྱེན་ལངས་བྱེད་པར་རྒྱ་མཚན་ཡོད།།ཅེས་དང༌། གཅིག་ནས་དཀའ་རྒྱུ་ལ་མི་སྐྲག །གཉིས་ནས་འཁྱག་རྒྱ་ལ་མི་སྐྲག །ཞེས་དང༌། གྲལ་རིམ་འཐབ་རྩོད་གཏན་ནས་བརྗེད་མི་ཉན། །ཞེས་སོགས་མའོ་ཀྲུའུ་ཞིའི་གསུང་བཏུས་ཀྱི་ཚིག་འགའ་ཞིག་བགྲངས་ནས་རྒྱལ་ཡོངས་ཐུག་པ་ལྟར་ཁོལ། རྗེས་སུ་གནས་ཚུལ་ཞིབ་ཕྲ་ཤེས་དུས་རྒྱ་ནག་རྒྱལ་སྲིད་སྤྱི་ཁྱབ་ཁང་གི་ཀྲུའུ་ཞི་མའོ་ཙེ་ཏུང་དང༌། ཀྲུའུ་ཞི་གཞོན་པ་ལུའུ་ཧྲོའུ་ཆིན་གཉིས། ཆབ་སྲིད་ལྟ་གྲུབ་མི་མཐུན་པའི་འགལ་ཟླ་ཆགས་པ་དང༌། མའོ་ཙེ་ཏུང་གིས་ལུའུ་ཤོག་གཏོགས་དང་བཅས་པ་རྩ་མེད་གཏོང་ཆེད་ཛ་དྲག་ཡ་ཡུད་ཆེ་བའི་ལས་འགུལ་ཐབས་སྡུག་དེ་སྤེལ་པ་ཡིན་འདུག ལས་འགུལ་དེའི་རྐྱེན་པས་རྒྱ་ནག་རྒྱལ་ཡོངས་སུ་མི་དམངས་ཕལ་ཆེ་བ་དང༌། ལྷག་པར་ལུའུ་སོགས་དཔོན་རིགས་ཆེ་ཕྲ་ཕལ་ཆེ་བ་དང༌། སྤྱི་ཚོགས་སྙིང་པའི་སྐབས་ཀྱི་སྡེ་དཔོན་དང་གཞུང་དཔོན། བླ་སྤྲུལ་དང་དགེ་བཤེས་སོགས་ལ་དམྱལ་ཁམས་ས་སྟེང་འཕོས་པ་ལྟ་བུའི་སྡུག་བསྔལ་མྱོང་དགོས་བྱུང་འདུག གུ་རུ་པདྨ་སམ་བྷ་ཝས། སྤྱོད་ངན་རང་གིས་བྱས་ནས་དུས་ངན་ཟེར།། དུས་རྣམས་མི་འགྱུར་མི་རྣམས་འགྱུར་བ་ཡིན།། དེ་དུས་མི་ལ་བསོད་ནམས་སྙན་གྲགས་མེད།།ཞེས་དང༌། དེ་དུས། བཙུན་པའི་སྙིང་ལ་རྒྱལ་པོ་འཇུག། སྔགས་པའི་སྙིང་ལ་བདུད་འཇུག། བོན་པོའི་སྙིང་ལ་བཙན་འཇུག། སྐྱེས་པའི་སྙིང་ལ་འགོང་པོ་འཇུག། བྱིས་པའི་སྙིང་ལ་ཐེའུ་འཇུག། བུད་མེད་སྙིང་ལ་བསེན་མོ་འཇུག། བུ་མོའི་སྙིང་ལ་འདྲེ་མོ་འཇུག། མདོར་ན་བོད་མི་རེའི་ཁོག་ན་འདྲེ་རེ་འཇུག། ཞེས་པའི་ལུང་བསྟན་དུས་ཐོག་ཏུ་བབ་སྟེ། དེ་སྔོན་སྐལ་བཟང་དུས་བཟང་སྐབས་མི་གཤིས་ལྷ་ལས་བཟང་བ་མང་པོ་སྙིང་ལ་གདོན་འདྲེ་ཞུགས་པ་ལྟ་བུས་གློ་བུར་དུ་འགྱུར་བ་ཐེབས་པ་དང༌། རྒྱུ་བདག་དང་མི་ཕུག་ཤེས་རྩ་དེ་ཙམ་མི་བཟང་བའི་མི་མང་པོ་ཞིག་ནི་ལས་སླ་བོའི་ངང་ནས་སྨྱོ་པ་ལྟ་བུར་གྱུར་ཏེ། མའོ་ཙེ་ཏུང་གི་གསུང་བཏུས་ལས། གྲལ་རིམ་འཐབ་རྩོད་གཏན་ནས་བརྗོད་མི་ཉན། ཞེས་པའི་སྦྱར་ཡིག་དང་འབོད་སྒྲ་གསེབ་སྐར་ལྔའི་དར་ཆ་དམར་པོ་ནམ་མཁའ་ལ་འཕྱར་ནས། རྙིང་བཞི་རྩ་གཏོར་གྱི་ལས་འགུལ་ལ་ཞུགས་ཏེ་ཐོག་མར་ཧོར་ཆོས་རྗེ་ལྷ་དབང་ཕྱོགས་ལས་རྣམ་པར་རྒྱལ་བ་ངག་དབང་ཕུན་ཚོགས་པའི་གདན་ས་ཏྲེ་ཤོད་ཞྭ་སེར་ཅོད་པན་འཆང་བའི་ཆོས་སྡེ་ཀུན་གྱི་མ་དགོན་དཀར་མཛེས་བཤད་སྒྲུབ་ནོར་བུའི་གླིང་ཞེས། དེ་སྔོན་བསྐལ་བ་བཟང་དུས་ཧོར་ཆོས་རྗེ་ལྷ་དབང་ཕྱོགས་ལས་རྣམ་རྒྱལ་ནས་ཉེ་ར་བཟུང་བསྟན་འཛིན་གྱི་སྐྱེས་ཆེན་དམ་པ་མུ་ཏིག་བསྟར་ལ་བརྒྱུས་པ་ལྟ་བུ་རིམ་པར་བྱོན་ནས་བཤད་སྒྲུབ་འཁོར་ལོ་གསུམ་གྱི་སྒོ་ནས་ཐུབ་བསྟན་སྤྱི་དང་ཡང་སྙིང་འཇམ་མགོན་རྒྱལ་བ་གཉིས་པའི་བསྟན་པ་གསེར་སྦྱངས་གཙང་མ་ལྟ་བུའི་རིང་ལུང་འཛིན་སྐྱོང་སྤེལ་གསུམ་མཛད་པའི་བཀའ་དྲིན་གྱི་ཞོ་ཤས་ཉེ་བར་འཚོ་བའི་རིག་གྲོལ་འདུས་མང་སུམ་སྟོང་ལྷག་ཙམ་གྱི་བསྟི་གནས་དཀར་མཛེས་བཤད་སྒྲུབ་ནོར་བུའི་གླིང་ཞེས་སྟོད་ཁ་ཆེ་གུར་ཀུམ་མེ་ཏོག་བཀྲ་བའི་ཞིང་ཁམས་ཀ་ཤིསྨྀ་རི་ནས་སྨད་སྟོང་སྐུད་ཚོམས་བུར་སྡེབ་པའི་དར་གོས་འཐག་ས་རྒྱ་ནག་སྟོང་ཁུན་ཡན་ཆད་ལ་སྙན་པར་གྲགས་པའི་བ་དན་ལྷོ་ཡི་རླུང་གིས་བདས་པའི་མ་ལ་ཡི་དྲི་བསུང་ལྟར་འཐིལ་བའི་ཆོས་སྡེ་ཆེན་པོ་འཇམ་མགོན་རྒྱལ་བའི་གདན་ས་ཆོས་ཀྱིས་མཐོ་བའི་ཁང་བཟང་ཡིད་དགའ་ཆོས་འཛིན་མི་ཡུལ་དུ་འཕོས་པ་འདྲ་བ་སྐལ་ལྡན་དང་བ་འདྲེན་པའི་མིག་རྒྱན་དང༌། འབྱོར་ལྡན་བསོད་ནམས་གསོག་པའི་ཞིང་ས་དམ་པ། མཇལ་ན་དང་བ་འདྲེན་ཞིང་བསམ་ན་ཡིད་ག་འཇོ་བ་དེ་ཉིད་ལ་ལག་བཞག་སྟེ། འཇོར་ལུ་དང་ལྕགས་གཡབ། ལྕགས་ཁེབས་དང་ལྕགས་མདའ་སོགས་སྐབས་བབ་དགོས་མཁོའི་ལག་ཆ་དུ་མ་ཁུར་ཏེ། དགོན་པའི་གསེར་ཇོ་ནས་རིམ་པར་བཞིན་གཏོར། མཚན་ཉིད་ཚང་གི་བཀའ་ཆོས་ཁང་དང་མདའ་བཀུག་ཚང་གྲྭ་ཤག་གཉིས་དགོན་པའི་ཅ་དངོས་བེད་ཡོད་རིགས་གསོག་ཉར་བྱེད་སར་བཞག་པ་ཕུད། དེ་བྱིངས་ཚོགས་ཆེན་འདུ་ཁང་ནས་མདོ་སྔགས་གཉིས་དང་རྣམ་རྒྱལ་གྲྭ་ཚང་གི་འདུ་ཁང༌། མཐའ་ན་གྲྭ་ཤག་དཀྱུས་མ་གཅིག་ཀྱང་མ་ལུས་པར་གཏོར་བཤིགས་བཏང༌། སྐུ་གསུང་ཐུགས་རྟེན་རྩ་ཆེན་རིགས་དང་གསེར་དངུལ་ཟངས་ལྕགས་སོགས་མཁོ་དགོས་ཡོད་པའི་དངོས་རིགས་རྣམས་བཀའ་ཆོས་ཁང་དང་མདའ་བཀུག་ཚང་གྲྭ་ཤག་ནང་དབོར་ནས་གནས་སྐབས་བསགས་ཉར་ཐོག་འབྱོར་མེད་གླ་རིམ་དང༌། གླ་པ་དབུལ་པོའི་ཧུར་པ་ཚོར་ས་བཅད་མ་བཏང་ཙམ་རེ་སྤྲོད་ནས། དེ་བྱིངས་ཕལ་ཆེ་བཧརྒྱ་ནག་ཏུ་དབོར། མདོར་ན་དགོན་པའི་གཙུག་ལག་ཁང་རྒྱ་ཁྱོན་གཞི་འདོམ་གྲུ་བཞི་མ་བརྒྱད་བརྒྱ་ལྷག་ཙམ་གྱི་སྟེང་དུ་གཙུག་ལག་ཁང་གི་ཡང་སྟེང་དུ་རྒྱུ་གསེར་ཟངས་ལས་གྲུབ་པའི་རྒྱ་ཕིབས་དང༌། གཉྫི་ར། ཆོས་འཁོར། གདུགས་རྒྱལ་མཚན་སོགས་ཀྱིས་བརྒྱན་པ། ནང་རྟེན་གྱི་སྐོར་ལ། རྒྱ་ཕིབས་འོག་ལྷ་ཁང་དུ་འཇམ་དབྱངས་ཆོས་འཁོར་མ་རྒྱལ་བ་སྐུ་ཕྲེང་ཞིག་གིས་རྟེན་སྐལ་དུ་གནང་བ་དེ་བཞུགས། གཟིགས་རྒྱབ་བཀའ་ཆེན་གྱིས་བཞེངས་པའི་སྨན་སྐུ་ཐུབ་པ་ཚུལ་ཁྲིམས་མ་སྐུ་ཚད་ཁང་བརྩེགས་གཅིག་ཙམ་ཡོད་པ། བྱམས་པ། རྗེ་རིན་པོ་ཆེ། འཁྲུངས་གསར་བློ་བཟང་ཕུན་ཚོགས་བཅས་ཀྱི་སྨན་སྐུ་བརྩེགས་གསུམ་ཙམ་ཡོད་པ། ཚེ་ལྷ་རྣམ་གསུམ། སེང་གདོང་མ། སྤྱན་རས་གཟིགས་ཕྱག་སྟོང་སྤྱན་སྟོང་བཅས་སྐུ་ཚད་བརྩེགས་གཉིས་ཙམ་ཡོད་པ། འཇམ་དབྱངས་དང་ཕྱག་རྡོར། སྨན་བླ་བདེ་གཤེགས་བརྒྱད་བཅས་མདའ་ཚད་མ། ཚོགས་ཆེན་གྲལ་མགོར། རྒྱལ་དབང་བཅུ་གསུམ་པ་དང་པཎ་ཆེན་ཆོས་ཀྱི་ཉི་མའི་སྐུ་འདྲ། རྒྱུ་གསེར་ཟངས་ལས་གྲུབ་པའི་རྗེ་ཚེ་འཛིན་མའི་སྐུ་ཁང་བརྩེགས་གཉིས་ཡོད་པ། འདུ་ཁང་སྒོའི་སྟེང་དུ་ལམ་བྲག་འཁྲུངས་གསར། གཟིགས་རྒྱབ་བཅས་ཀྱི་སྐུ་མདའ་ཚད་མ། སྟོན་པའི་འཁྲུངས་རབས། རྒྱན་དྲུག་མཆོག་གཉིས་ཀྱི་གྱན་ཐང༌། སྲུང་མ་ཁང་དགོན་པ་སྤྱིའི་སྲུང་མ། བཀའ་སྲུང་ཡོན་ཏན་རྒྱལ་པོ། རྟ་མགྲིན་གསང་སྒྲུབ། ལྷ་མོའི་སྐུ་བཅས་མདའ་ཚད་མ། བླ་མ་གསུམ་གྱི་གཟིམས་ཆུང་ནང་རྒྱལ་དབང་བཅུ་གསུམ་པའི་ན་བཟའ་ཆ་ཚང༌། རྒྱུ་གསེར་ཟངས་ལས་གྲུབ་པའི་རྣམ་རྒྱལ་མཆོད་རྟེན། རྗེ་ཡབ་སྲས་གསུམ། གནས་བརྟན་བཅུ་དྲུག་རྒྱལ་ཆེན་སྡེ་བཞི། ཚེ་དཔག་མེད། རྣམ་རྒྱལ་མ་བཅས་ཀྱི་སྐུ་འདྲ། ཡང་རྗེ་ཡབ་སྲས་གསུམ་དང་རྣམས་སྲས་སོགས་ཀྱི་སྐུ་ཐང་བཅོ་ལྔ།། རྒྱུ་གསེར་ཟངས་ལས་གྲུབ་པའི་གཟིགས་རྒྱབ་སྔགས་འཆང་གི་གདུང་རྟེན་ཁང་བརྩེགས་གཅིག་ཡོད་པ། བྱམས་པ་ཆོས་འཁོར་མ། རྗེ་ཡབ་སྲས་གསུམ་བཅས་ཀྱི་ལི་སྐུ་ནང་གཟུངས་ལ་རྒྱལ་དབང་བཅུ་གསུམ་པའི་ན་བཟའ་ཆ་ཚང༌། གཞན་ཡང་ལི་སྐུ་ཆེ་ཆུང་སུམ་ཅུ་ལྷག་ཀུན་རིག་དཀྱིལ་འཁོར། རྗེ་ཙོང་ཁ་བའི་རྣམ་ཐར་རྒྱས་པ། སྟོན་པའི་འཁྲུངས་རབས་དཔག་བསམ་འཁྲི་ཤིང༌། འཁྲུངས་གསར་འཁྲུངས་རབས་སོགས་ཞལ་ཐང་སུམ་ཅུ་ལྷག་ཤར་ལི་ནུབ་ལིའི་སྐུ་བརྙིན་ཆིག་སྟོང་ལྔ་བརྒྱ་ལྷག༌།རྒྱུ་གསེར་ཟངས་ལས་གྲུབ་པའི་གསེར་སྡོང་ཁང་བརྩེགས་གཉིས་ཡོད་པའི་ནང་གཟུངས་རྒྱལ་བ་སྐུ་ཕྲེང་རིམ་བྱོན་གྱི་ན་བཟའ། སྐུ་གསེར་ཟངས་སྒྲོལ་མ་ཉེར་གཅིག་ཉེ་སྲས་བརྒྱད་ཁང་བརྩེགས་ཕྱེད་ཙམ་ཡོད་པ། ཙོང་ཁ་བརྒྱད་ཅུའི་སྨན་སྐུ། སྒོ་ཕྱི་ན་རྒྱལ་ཆེན་བཞིའི་སྨན་སྐུ་སོགས། གསུང་རྟེན། བཀའ་འགྱུར་དངུལ་བྲིས་ཆ་ཚང་གཅིག་ཚལ་པར་སྣག་པར་ཚར་དགུ། རྗེ་ཡབ་སྲས་གསུང་འབུམ་ཆ་ཚང་བཞི་སོགས་ཡོད། མགོན་ཁང་ནང་དུ་ཆོས་རྒྱལ་ནང་སྒྲུབ། ལྕམ་སྲིང་གཙོ་འཁོར་གསུམ་བཅས་མི་ཚད་མ། ཐང་སྟོང་པའི་སྐུ་བརྙིན། འཇིགས་བྱེད། གསང་འདུས། ཀུན་རིག་རྒྱན་དྲུག་མཆོག་གཉིས་བཅས་ཀྱི་གྱན་ཐང་སོགས། སྔགས་པ་གྲྭ་ཚང་གི་ནང་རྟེན་དུ་རྗེ་ཙོང་ཁ་པ། བདེ་གསང་འཇིགས་གསུམ། ཚེ་ལྷ་རྣམ་གསུམ། སྒྲོལ་མ། བྱམས་པ། རྡོ་རྗེ་སེམས་དཔའ། འཁྲུངས་གསར་བློ་བཟང་ཕུན་ཚོགས། སྟོན་པ་བཅས་སྐུ་ཚད་ཁང་བརྩེགས་གཅིག་ལྷག་ཡོད་པ། ཤུགས་སྡན་རིགས་ལྔ།། དམག་ཟོར་མ། དམ་ཅན། ནོར་བདག་བཀའ་རྒྱ་མ། རྣམ་སྲས། མགོན་དཀར། རྒྱལ་བ་སེང་གེ་ང་རོ། དུས་གསུམ་སངས་རྒྱས། གནས་བརྟན་བཅུ་དྲུག༌།རྗེ་ཡབ་སྲས་གསུམ། སྲུང་མ་ཁང་དུ་ནག་ཚང་བསྟན་པ་དར་རྒྱས་ཕྱག་བཟོ། མགོ་པོ། ལྕམ་སྲིང༌། སྨན་སྐུ་ཆེ་ཆུང་སྣ་ཚོགས། རྒྱུ་གསེར་ཟངས་ལས་གྲུབ་པའི་རྗེ་ཤེས་རབ་སེང་གེ་སྐུ་འབུམ། བདེ་གསང་འཇིགས་གསུམ་གྱི་བློས་བསླང༌། ལྷ་མོའི་སྐུ། འཇིགས་བྱེད། རྟ་མགྲིན། ཆོས་རྒྱལ། ནུབ་ལོའི་སྐུ་སྣ་ཚོགས་ཆིག་སྟོང་ལྷག།རྒྱུ་ཤིང་ལས་གྲུབ་པའི་དབྱེན་འདུམ་མཆོད་རྟེན་ཁང་བརྩེགས་གཅིག་ཅན་དང༌། གཟིགས་རྒྱབ་གཤིམས་ཁང་དུ་རྗེ་ཡབ་སྲས་སྐུ། གྲུབ་ཐོབ་བརྒྱད་ཅུའི་སྨན་སྐུ། རོང་ཚའི་གཟིམས་ཆུང་ནང་བྱམས་པ། རིགས་གསུམ་མགོན་པོ། གཞན་ཡང་གསེར་ཟངས་ལི་སྐུ་སྣ་ཚོགས་ལྔ་བརྒྱ་ལྷག༌།ཞལ་ཐང་སྐོར་ལ་གསང་བདེ་འཇིགས་གསུམ། ཙོང་ཁ་བརྒྱད་ཅུ། ལྷ་མོ། རྟ་མགྲིན། དུས་གསུམ་སངས་རྒྱས། དཔག་བསམ་འཁྲི་ཤིང༌། རྒྱན་དྲུག་མཆོག་གཉིས། གྲུབ་ཐོབ་བརྒྱད་ཅུ། གནས་བརྟན་བཅུ་དྲུག་རྒྱལ་དབང་དང་པཎ་ཆེན་སྐུ་ཕྲེང་རིམ་བྱོན་སོགས་ཀྱི་གྱན་ཐང༌། གསུང་རྟེན་སྐོར་ལ་སྡེ་དགེ་པར་མའི་བཀའ་འགྱུར་དང་བསྟན་འགྱུར། རྗེ་ཡབ་སྲས་བཀའ་འབུམ། ལམ་བྲག་གསུང་འབུམ། པཎ་ཆེན་ཆོས་རྒྱན་བཀའ་འབུམ། བཀའ་ཆེན་ཡེ་ཤེས་རྒྱལ་མཚན་གྱི་བཀའ་འབུམ། རྒྱལ་བ་བསྐལ་བཟང་རྒྱ་མཚོའི་བཀའ་འབུམ། གུང་ཐང༌། ཁྲི་ཆེན་ངག་དབང་ཆོས་ལྡན། ཐུབ་བསྟན་ཆོས་ཀྱི་ཉི་མ། ལྕང་སྐྱ་རོལ་པའི་རྡོ་རྗེ་སོགས་ཀྱི་བཀའ་འབུམ། དམིགས་བརྩེ་མའི་བེའུ་བུམ་པོད་གསུམ། རྡོ་དྲིལ་ཆ་ཚང་བརྒྱ་དང་ལྔ་བཅུ་བཅས་མཐའ་ཡས་པ། མཚན་ཉིད་གྲྭ་ཚང་གི་རྟེན་གཙོ་རྗེ་རིན་པོ་ཆེ་སྨན་སྐུ་ཁང་བརྩེགས་གཅིག་ཙམ་ཡོད་པ། རྒྱུ་གསེར་ཟངས་ལས་གྲུབ་པའི་གདུགས་དཀར། རྒྱལ་བ་ཐུབ་བསྟན་རྒྱ་མཚོ། སྒྲོལ་མ་བཅས་སྐུ་ཚད་བརྩེགས་གཅིག་ཅན། རྒྱུ་གསེར་ཟངས་པཎ་ཆེན་ཆོས་ཀྱི་ཉི་མ། གནས་བརྟན་བཅུ་དྲུག༌།ལོ་གྱོན་མ། སྒྲོལ་མ་ཉེར་གཅིག་བཅས་མདའ་ཚད་མ། རྗེ་སྐུ་ཁང་དུ་རྒྱུ་གསེར་ཟངས་རྗེ་ཡབ་སྲས་གསུམ་དང་རྗེ་ཚེ་འཛིན་མ་བཅས་སྐུ་བརྙིན་ཐོག་ཚད་གསུམ་ཅན། རྒྱུ་གསེར་ཟངས་ཇོ་བོའི་སྐུ་ཐོག་ཚད་མ། སྨན་སྐུ་སྒྲོལ་མ་གསུང་འབྱོན་མ། མགོན་པོ། ཚེ་ལྷ་རྣམ་གསུམ་བཅས་ཐོག་ཚད་མ། ཤུགས་ལྡན་རྟེན་འདུས། བྱམས་ཁང་ནང་དུ་སྨན་འདམ་ལས་གྲུབ་པའི་དུས་གསུམ་སངས་རྒྱས་ཁང་བརྩེགས་གསུམ་ཅན། སྨན་བླའི་ཁང་དུ་སྨན་འདམ་ལས་གྲུབ་པའི་སྨད་བླའི་སྐུ་དང༌། རྒྱལ་པོ་སྐུ་ལྔ་དང༌། སྨན་བླའི་བློས་བླང༌། སྐུ་ལྔའི་རྟེན་འདུས་སོགས་དང༌། གཞན་ཡང་སྒྲོལ་མའི་སྐུ་མདའ་ཚད་མ་ཤར་ལི་ནུབ་ལི་སྣ་ཚོགས་ཆིག་སྟོང་ལྷག ། ཞལ་ཐང༌། དཔག་བསམ་འཁྲི་ཤིང༌། ཙོང་ཁ་བརྒྱད་ཅུ། རྒྱལ་དབང་དང་པཎ་ཆེན་འཁྲུངས་རབས། ལམ་བྲག་གཟིགས་རྒྱབ། འཁྲུངས་གསར། གནས་བཅུ་སྒྲོལ་མ་ཉེར་གཅིག་སོགས་ཞལ་ཐང་ཉིས་སྟོང་ལྷག་ཡོད། གསུང་རབ་ཀྱི་སྐོར་ལ། བཀའ་འགྱུར་དང་བསྟན་འགྱུར་སྣར་ཐང་པར་ཚར་གསུམ། རྗེ་ཡབ་སྲས། གཟིགས་རྒྱབ་སོགས་ཀྱི་བཀའ་འབུམ། དམིགས་བརྩེ་མའི་ལས་ཚོགས་ཡིག་ཆ་སྣ་ཚོགས་སྐོར་པོད་སུམ་བརྒྱ་ལྷག་དགོན་པ་སྤྱིའི་རྟེན་གྱི་གཙོ་བོ་ནི་སྨན་འདམ་ལས་གྲུབ་པའི་བྱམས་པ་མགོན་པོ་ཁང་བརྩེགས་གཉིས་ཡོད་པ་བཅས་སོ། །འདི་ནི་མཁའ་ནང་བྱམས་ཁང་ཆེན་མོ་ཞེས་གྲགས། གཙུག་ཏོར་གདུགས་དཀར་ཚེམ་དྲུབ་མ་ཐོག་བརྩེགས་བཞི་ཅན་གྱི་གོས་སྐུ། ། རྣམ་རྒྱལ་གྲྭ་ཚང་གི་རྟེན་གཙོ་སྨན་སྐུ་ཐུབ་པ་ཚུལ་ཁྲིམས་མ་བྱིན་ཅན། དུས་གསུམ་སངས་རྒྱས། རྗེ་ཡབ་སྲས། འཇིགས་བྱེད་སོགས་ཡི་དམ་སྐོར་དང༌། མགོན་པོ་ཆོས་རྒྱལ་རྟ་མགྲིན་སོགས་སྲུང་མའི་སྐོར། ལྷ་མོའི་སྐུ་ཐོག་བརྩེགས་གཉིས་ཅན། ཙོང་ཁ་བརྒྱད་ཅུ། དཔག་བསམ་འཁྲི་ཤིང༌། གསེར་བྲིས་སངས་རྒྱས་སྟོང་སྐུ་སོགས་ཞལ་ཐང་བརྒྱ་དང་ལྔ་བཅུ་ལྷག༌།གཞན་ཡང་རྣམ་རྒྱལ་མཆོད་རྟེན། མ་ཎི་དུང་འཁོར། གདུགས་དཀར་དུར་འཁོར། བླ་མ་བཤེས་གཉེན་རྣམས་ཀྱི་སྐུ་གདུང་མཆོད་རྟེན་བཅུ་གཅིག་ལྷག་གསུང་རབ་སྐོར་ལ། བཀའ་འགྱུར་གཅིག༌།རྗེ་ཡབ་སྲས་གསུང་འབུམ། ཧོར་ཆོས་རྗེའི་གསུང་འབུམ། བརྒྱད་སྟོང་གསེར་བྲིས་སོགས་ཞིབ་ཏུ་བྲི་བར་མི་ནུས། ཁང་སར་སྐྱབས་མགོན་བློ་བཟང་ཚུལ་ཁྲིམས་ཀྱིས་བཞེས་པའི་བྱམས་ཁང་གཅིག་པོར་ཡང་གཙུག་ལག་ཁང་ཀ་མིག་ལྔ་བཅུ་ང་དྲུག་གི་རྒྱ་ཁྱོན་ཅན་དད་ལྡན་སེར་སྐྱ་རྒྱ་བོད་ཐམས་ཅད་ཀྱིས་སྟོབས་རྩལ་གཅིག་ཏུ་བསྒྲིལ་ཏེ་བཞེངས་པས་ཐོག་བརྩེགས་གསུམ་པ། འོག་ཁང་ཚོམས་ཆེན་སྦུག་ཏུ་ཐོག་བརྩེགས་ཕྱེད་གསུམ་ལ་བསྙེགས་པའི་ཀ་རིང་བཞི་བཙུགས་པའི་རྒྱ་མཐོང་ཀ་མིག་དྲུག་པ་བར་ཁང་སྦུག་ངོས་ཀ་མིག་ཉེར་བརྒྱད་བཅས་ཐོག་བརྩེགས་གཉིས་པ་མཐོ་ཞིང༌། མདུན་ངོས་ཀ་མིག་ཉེར་གཅིག་ཐོག་བརྩེགས་རེ་བཅས་ཅུང་ཟད་དམའ་བའི་མཐོ་དམའ་སེངྒེའི་ཁའི་དབྱིབས་ཅན། ཁྱམས་ཕྱི་ནང་གཉིས། ཕྱི་མ་ཀ་མིག་བཅུ་བཞི་པ་ལ་ནུབ་ངོས་གཟིམས་ཆུང་བསོད་ནམས་སྟོང་འབར་དབྱངས་ཅན་བཞད་པའི་དགའ་འཚལ། ཤར་དུ་ལག་མཛོད་མིག་སྐྱ་རོལ་པའི་གནས། ཐོག་བརྩེགས་སྟེང་མར་རྒྱབ་ཕྱོགས་ཀ་མིག་སོ་ལྔའི་ཚད། བར་ཁང་གི་རྒྱ་ལོགས་ནས་བསྐོར་ལམ་ཀ་མིག་རེ། ནུབ་ངོས་གློ་འབུར་སྒྲུབ་ཁང་དེ་ཝི་ཀོ་ཊི་དང༌། གློ་སྒོའི་ཐད་རྡེལ་ཁྲའི་གཡུང་དྲུང་དང་མིག་མང་རིས་སུ་བཀྲ་བའི་ཀུན་དགའ་ར་བ། ཁོར་ཡུག་ཏུ་སྤེན་བད་ཆེ་ཆུང་དང་སྤུ་ཤུས་བསྐོར་བ་ལ་སྤེན་རྒྱན་གསེར་ཟངས་ཀྱི་རྣམ་བཅུ་དབང་ལྡན་ཆ། སྟེང་དུ་ཁང་ཆུང་ལ་གསེར་ཟངས་ཀྱི་གཉྫིརའི་ཏོག དེའི་མདུན་དབུས་སུ་གསེར་གྱི་འཁོར་ལོ་པད་གདན་དང་བཅས་པའི་གཡས་གཡོན་རི་དྭགས་ཕོ་མོ་བཟོ་བྱད་ངོ་མཚར་ཅན་ཤར་ནུབ་ཀྱི་ཟུར་ལ་གསེར་གྱི་རྒྱལ་མཚན་ཆེ་ལེགས་རེ། ཐིག་ཁང་གི་ཟུར་བཞིར་རྟེན་ཐུགས་རེ། འོག་ཁང་གི་ལྷོར་སྒོ་ཆེན་ཁྱམས་བཅས་ཡོད་པ་སོགས་བཀོད་མཛེས་རྨད་བྱུང་ཡིད་དགའི་ཆོས་འཛིན་དང༌། རྒྱལ་མཚན་མཐོན་པོ་ས་ལ་འཕོས་བ་ལྟ་བུའི་ནང་རྟེན་གྱི་གཙོ་བོ་བསྐལལ་བཟང་རྣམ་འགདྲེན་ལྔ་པ་རྒྱལ་བ་མི་ཕམ་པ་ཆེན་མོའི་གསེར་ཟངས་ཀྱི་སྐུ་ཆེན་མོ། གཟུངས་ཞུགས་སུ་བྱམས་པས་དམ་བཅས་པའི་གཟུངས་དུང་ཕྱུར་ལྷག་བཅས་ཁ་ཆེའི་གུར་གུམ་སོགས་དྲི་བཟང་གིས་བྱུགས་ཤིང་ལེགས་པར་དྲིལ་ཏེ་ན་བཟའ་ཕུལ་བ། སངས་རྒྱས་ཀྱི་རིང་བསྲེལ་སྲན་དཀར་གྱི་ཚད་བདུན། ཆུང་བ་མཐའ་ཡས་པ། ལྷོ་བྲག་གྲུབ་ཆེན་གྱི་ཕྱག་མཛུབ་ཆ་ཤས། རྗེ་རིན་པོ་ཆེའི་ཕྱག་མཛུབ། ཆོས་འཕགས་ཀྱི་ཚེམས། དབུ་ཐོད་ཨ་ཡིག་རང་བྱོན་ཅན། འཕགས་ཡུལ་གྱི་ཉན་ཐོས་ཆེན་པོ་རྣམས་དང༌། གནས་བརྟན་བཅུ་དྲུག རྒྱན་དྲུག་མཆོག་གཉིས། གྲུབ་ཆེན་བརྒྱད་ཅུ་ལ་སོགས་པའི་སྐུ་གདུང་དང༌། སྐུ་བལ་གྱི་རིང་བསྲེལ་བསམ་གྱི་མི་ཁྱབ་པ། གྲུབ་མཐའ་རིས་མེད་ཀྱི་བླ་མ་རྣམས་ཀྱི་ན་བཟའ། དབུ་སྐྱེས། རྗེ་ཡབ་སྲས་ནས་བཟུང་དགའ་ལྡན་ཁྲི་རབས་རྣམས་དང༌། རྒྱལ་པ་པཎ་ཆེན་སྐུ་ཕྲེང་རིམ་བྱོན་སོགས་རེ་རེ་བགྲང་དུ་མི་ལང་བའི་དམ་པ་རྣམས་ཀྱི་བྱིན་རྟེན། རྡོ་ནག་གི་སྒྲོལ་སྐུ་རང་བྱོན་དང༌། ལི་མ་དང༌། སྨན་སྐུ་སོགས་སྐུ་བརྙན་སྟོང་ཕྲག་ཏུ་ཉེ་བ། གཞན་ཡང་འཁོར་ལོ་དང༌། རིན་ཆེན་སྨན་འབྲུས་ཕྱུར་བུར་གཏམས་པའི་གཏེར་བུམ་གྱི་རིགས་ཀྱང་མཐའ་ཡས་པ། གོ་མཚོན་གྱི་རིགས། དངུལ་སྣོད་དང་ཟངས་དཀར་གས་ཆག་མེད་པ་མར་ཁུས་གང་བ་མང་པོ། སྤོས་སྣ། སྨན་སྣ། འབྲུ་སྣ། རིན་པོ་ཆེ་མཆོད། མ་རྒད། ནལ། ཕ་ལམ། པད་རཱག མུཏིག མུ་མེན། དུང༌། མན་ཤེལ། བྱུ་རུ། སྤོས་ཤེལ། གསེར། རྒྱ་དངུལ། བོད་ཊྃ་སོགས་གཟངས་གཞུག་ཀྱི་ཆ་རྐྱེན་ཕུན་སུམ་ཚོགས་པར། རྒྱན་དྲུག་རྒྱབ་ཡོལ། སེང་ཁྲི་སོགས་ལེགས་པར་བསྒྲིགས་ཏེ་དགའ་ལྡན་གནམ་གྱི་ལྷ་གནས་དག་པའི་ཞིང་གཉིས་པ་ལྟ་བུར་སྐྱེ་རྒུའི་མཆོད་སྡོང་གཟི་བྱིན་སྟོང་གིས་ལྷམ་མེར་འབར་བར་བ། སྐུའི་སྲིད་ལ་ཁྲུ་ཉེར་ལྔ་ལྷག རྒྱན་དྲུག་གི་ཡས་མཐའ་ནས་ཞབས་ཀྱི་པདྨའི་མས་མཐའི་བར་ཁྲུ་སུམ་ཅུ་ཙམ་བཞུགས་པ་བྱོན་ལེགས་ཤིང༌། སྐུའི་རྒྱན་གནས་དང༌། སེང་ཁྲི་དྲུག་འཇོག་དང་བཅས་པ་ལ་རྡོ་རྗེ་ཕ་ལམ། པདྨ་རཱ་ག ཨིབྷ་ནིའ་ལ། ཀེ་ཀེ་རུ། མ་རྒད། མུ་མེན། ཞུམ་མིག ནལ། གཡུ་དྲུག་དཀར། དྲུག་དམར། གཡང་ཊི། གཟི། མཆོང༌། མུ་མེན། མུ་ཏིག བྱུ་རུ། སྤོས་ཤེལ་སོགས་རིན་པོ་ཆེ་དཔག་ཏུ་མེད་པའི་ཕྲ་ཚོམ་གྱིས་ཕྱུག་པ། ཁྱད་པར་མཛོད་སྤུ་གསེར་སྦྱངས་འབའ་ཞིག་གི་སྟེང་དུ་མུ་ཏིག་ཕྱུར་བུར་སྤུངས་པའི་འཁྱིལ་རིས་ཅན། ཐུགས་རྒྱན་གྱི་དབུས་སུ་དུང་དཀར་གཡས་འཁྱིལ་ཆེ་ལེགས་དང༌། དབུ་རྒྱན་དབུས་མའི་རྩེ་ཕྲན་ཀྱང་གསེར་སྦྱངས་བཙོ་མའི་གཞིར་རིན་ཆེན་རིན་ཐང་བྲལ་བ་དུ་མས་མཛེས་པར་སྤྲས་པ། གཡས་གཡོན་དུ་སྲས་ནམ་མཁའ་དྲི་མེད་དང༌། འཇམ་དཔལ་སྙིང་པོའི་སྐུ་བརྙན་གསེར་ཟངས་ལས་གྲུབ་པ་རེ། ལོགས་བྲིས་ལ་ཇོ་བོ་རྗེ། འཇམ་མགོན་བླ་མ་ཙོང་ཁ་པ་ཆེན་པོ། གཟིག་རྒྱབ་དཀའ་ཆེན་བློ་བཟང་ཆོས་འཕེལ། ནགས་ཚང་བསྟན་པ་དར་རྒྱས། ཉེ་སྲས་བརྒྱད། ཤར་ནུབ་ཀྱི་དྲ་མིག་རྣམས་སུ་སྨན་འདམ་ལས་བཞེངས་པའི་ཐུབ་དབང༌། རྒྱན་དྲུག་མཆོག་གཉིས། རྗེ་གཟིགས་པ་ལྔ་ལྡན་རྣམས་མི་ཚད་ཙམ། གཞན་ཡང་བྲིས་ཆར་མཆོད་ལྷ་སྣ་ཚོགས། དགའ་ལྡན། བདེ་བ་ཅན། སྨན་བླ། མི་འཁྲུགས་པ། རྒྱལ་བ་སེངྒེའི་ང་རོ། རིག་བྱེད་མ་སོགས་ཀྱི་ཞིང་བཀོད། རྗེ་ཉིད་ཀྱི་འཁྲུངས་རབས། གཙུག་ལག་ཁང་བཞེངས་དུས་དང་བཞུགས་གྲལ་འབུལ་ཆེན་སོགས་ཀྱི་བཀོད་པ། མགོན་དཀར། ཛམ་ལྷ་སྡེ་ལྔ།། ཡུལ་སྣང་སྣ་ཚོགས་ཀྱི་བཀོད་པ། འཕགས་ཡུལ་མཉན་ཡོད་ཆོ་འཕྲུལ་ཆེན་པོའི་བཀོད་པ། མགོན་པོ་ཕྱག་དྲུག་པ། ཆོས་རྒྱལ། ལྷ་མོ། རྣམ་སྲས། གུར་མགོན། ཞལ་བཞི། བྲམ་ཟེ། གནས་ཆུང༌། དམ་ཅན། རྒྱལ་ཆེན་བཞི་བཅས་བཞུགས་ཚུལ་རྣམ་ཐར་ནང་གསལ་བས་མཚོན། མདོར་ན་དགོན་པའི་ལྷ་ཁང་སོ་སོ་དང་གྲྭ་ཤག་སྐུ་གསུང་ཐུགས་རྟེན་སོགས། ཐམས་ཅད་མེ་ལ་བསྲེགས་པ་དང་ས་ལ་བརྡེབས་པ་སོགས་བྱས། དེ་ཡང་གསེར་དངུལ་ཟངས་ལྕགས་ལས་གྲུབ་པའི་སྐུ་གསུང་ཐུགས་རྟེན་དང་འཛིན་ཆས་རིགས་ཀུན་དང་པོར་བཀའ་ཆོས་ཁང་དུ་བསྡུ་རུགས་བྱས། དེ་ནས་རིམ་པར་བཞིན་རྒྱ་ནག་ཏུ་དབོར། ཚོགས་ཆེན་འདུ་ཁང་དང་སྔགས་མཚན་ཉིད་རྣམ་རྒྱལ་ར་བཅས་གྲྭ་ཚང་གསུམ་གྱི་འདུ་ཁང་གཙོས་དགོན་པའི་ནང་གི་ཁང་པ་ཡོད་ཚན་ལས་བཀའ་ཆོས་ཁང་དུ་བཅའ་དངོས་བསྡུ་གསོག་བྱེད་དགོས་པ་ཕུད། དེ་བྱིངས་ཁང་པ་ཡོངས་རྫོགས་ཟླ་བ་གཅིག་གིས་ནང་དམིགས་མེད་དུ་བཏང༌། འདུ་ཁང་གི་ཤིང་ཆ་རྣམས་རྒྱའི་ལས་ཁུངས་ཁག་གི་ཕག་ཁང་དང་རྟ་ཁང་འགེབས་བྱེད་སོགས་སུ་བེད་སྤྱོད་དང༌། ད་དུང་དུམ་བུར་གཤགས་ནས་ལས་ཁུངས་ཁག་གི་བུད་ཤིང་སོགས་བྱས། དགོན་པའི་མང་ཇ་སྐོལ་ས་ཁྲོ་ཆེན་དེ་ཉིད་སྟག་ཆུ་འདར་ཕག་གསོ་ཁང་གིས་ཕག་ཆུ་ཁོལ་ནང་འཕེན་ནས་གསད་ས་བཟོས་སྟེ་དུས་ཕྱིས་སུའང་ལུས་ཡོད་པ་དང༌། གསུང་རྟེན་གླེགས་བམ་རིགས་གསེར་དངུལ་གྱིས་བྲིས་པ་དང་སྣག་པར་དང་མཚར་པར་གྱི་བཀའ་འགྱུར་དང་བསྟན་འགྱུར་ཚར་གྲངས་དུ་མ། རྗེ་ཡབ་སྲས་ཀྱི་གསུང་འབུམ་ཚར་གྲངས་དུ་མ། དེ་བཞིན་གདན་ས་ཁག་གི་ཡིག་ཆ། རེས་མེད་ཆོས་བརྒྱུད་ཁག་གི་སྐྱེས་ཆེན་དུ་མའི་གསུང་འབུམ། དགོན་འདིའི་གལ་ཆཻན་ལོ་རྒྱུས་དང་ཡིག་ཚང༌། དེབ་གཏེར། བཅའ་ཁྲིམས་སོགས། མདོར་ན་དགོན་པའི་ནང་གི་གསུང་རབ་གླེགས་བམ་མཐོང་ས་ཡོད་པ་རྣམས་ཤོག་ལྷེ་གཅིག་ཀྱང་མ་ལྷག་པར་མེ་བསྲེགས་བཏང༌། སྨན་དང་འདམ་སྐུ་སོགས་བེད་སྤྱོད་མེད་རིགས་ཀུན་ཞིང་ཁའི་ནང་བླུགས་ན་ས་ལུད་ཡག་ཤོས་ཡིན་ལུགས་བཤད་ནས་གཏོར་གཤིགས་བཏང་རྗེས་ཐག་ཉེའི་ཞིང་ཁ་རྣམས་སུ་བླུག་ཏུ་བཅུག །ཤིང་གི་མཆེད་རྟེན་རྣམས་སྟ་རེས་གཤགས་ནས་གཏོར། སྔོན་བྱོན་སྐྱེས་ཆེན་དམ་པ་དུ་མའི་སྐུ་དམར་གདུང་མང་པོ་གདུང་རྟེན་ནས་བཏོན་ཏེ་སྲང་མདོར་འཕངས་པ་དང༌། ད་དུང་དགོན་པ་ནི་བླ་མའི་རོ་སྒམ་སྦ་ས་དུར་ཁྲོད་རེད་ཅེས་དེ་སྔོན་དབྱིན་དམག་གིས་འབྲས་ལྗོངས་བརྒྱུད་བོད་ལ་བཙན་འཇུག་བྱས་སྐབས་བཀྲིས་ལྷུན་པོ་པཎ་ཡེན་རིན་བྱོན་གྱི་གདུང་རྟེན་མཆོད་རྟེན་སོགས་གཏོར་གཤིགས་སྐབས་དགོན་པ་འདི་དུར་ཁྲོད་རེད་འདུག་ཅེས་བརྗོད་མྱོང་བ་དང་ཕྱོགས་མཚུངས་པར་བྱུང༌། གཏོར་གཤིགས་མ་གཏོང་བའི་སྔོན་ཙམ་ན་དགོན་པའི་འདུ་ཁང་ནང་དུ་ཧོར་ཁོག་དགོན་སྡེ་བཅུ་གསུམ་གྱིས་གཙོས་དཀར་མཛེས་ཁུལ་གྱི་དགོན་སྡེ་ཡོངས་རྫོགས་ནས་གྲྭ་པ་དང་ཨ་ནེ་ཀུན་མཉམ་དུ་བསྐོང་སྟེ་རྒྱུན་དུ་ཚོགས་འདུ་འཚོགས་པ་དང༌། དེ་ཡང་ཏང་གི་ཡང་དག་པའི་སྲིད་ཇུས་དང་སྤྱི་ཚོགས་རྙྀང་པའི་སྡུག་བསྔལ། སྤྱི་ཚོགས་གསར་པའི་བདེ་སྐྱིད། ས་བདག་ཞིང་ཕྱུག་དང་མི་དྲག་བླ་དྲག་གི་བྱ་ངན་སྤྱོད་ངན་འོག་ཉམ་ཐག་བྲན་གཡོག་བརྒྱ་ཕྲག་མང་པོས་བཀའ་སྡུག་སྣ་ཚོགས་མྱོང་ཚུལ། གྲྭ་པ་དང་ཨ་ནེ་བྱས་པ་ནི་བསམ་བློ་རྗེས་ལུས་ཡིན་ལུགས་དང༌། གཞན་གྱི་བཙོན་དབང་འོག་བྱེད་དགོས་བྱུང་ལུགས། ད་དུང་བོད་ཀྱི་ས་ཁུལ་དུ་མི་འབོར་ཉུང་བ་དང་དཔལ་འབྱོར་གྱི་གནས་བབ་ཞན་པ་སོགས་ཀྱི་ཕུག་རྩ་གྲྭ་པ་དང་ཨ་ནེ་ལ་ཐུགས་ཚུལ་སོགས་ཕྱེད་བདེན་ཕྱེད་རྫུན་གྱི་གཏམ་བཤད་རྒྱུན་མར་བཏང་ཞིང༌། བར་ལམ་ཞིག་ནས་གྲྭ་པ་དང་ཨ་ནེ་བྱེད་འདེད་མེད་རིགས་ཚོ་མཉམ་དུ་གཉེར་སྒྲིག་བྱས་ན། དགོན་པའི་ནང་ནས་ཁྱིམ་གཞིས་བཟུང་བྱེད་ཀྱི་བཅའ་དངོས་ཆ་ཚང་རེ་སྤྲོ་རྒྱུ་ཡིན་ལུགས་དང༌། ད་རེས་རང་འགུལ་གྱིས་གོ་སྐབས་འདི་བེད་སྤྱོད་མ་གཏོང་ན་ཕྱི་ཆད་འདི་འདྲ་རང་དབང་ཐོབ་དཀའ་ལུགས་སོགས་ཀྱི་འགྲེལ་བཤད་ཡང་ཡང་རྒྱབ་པར་མ་ཟད། མཚམས་ཤིག་ནས་དགོན་པའི་ནང་ཚོགས་འདུ་གྲོལ་བ་དང་འདུ་ཁང་ནང་རྔ་སྦུབ་གཉིས་སུྦབ་ཚའ་ཚའ་ཞེས་གང་བྱུང་དུ་རྡུང་ནས་གྲྭ་པ་དང་ཨ་ནེ་ཚོར་ཞབས་བྲོ་འཁྲབ་བཅུག་པ་དང་མཛའ་གཞས་གཏོང་བཅུག། མགོ་མཇུག་གང་ཡང་མེད་པའི་ཞབས་བྲོ་འདི་ལ་གྲྭ་པ་ཚོས་སྦུབ་ཚའ་ཚའ་ཞེས་བཏགས་འདུག །སྐབས་དེ་དག་ཏུ་ནག་ཁུངས་ནང་མཉམ་འཛོམ་ཡང་ཡང་བྱེད་བཅུག་པ་དང༌། ཞབས་བྲོ་འཁྲབ་སྐབས་གློ་བུར་དུ་གློག་བསད་པ་སོགས་གྲྭ་བཙུན་རྣམས་སྐྱ་སར་བབ་པའི་ཐབས་ལམ་ཡོད་རྒུར་བཏོན་པས་བསམ་བློ་བརྟན་པོ་དེ་ཙམ་མེད་པའི་གྲྭ་པ་དང་བཙུན་པ་མི་ཉུང་པ་ཞིག་རིམ་པར་བཞིན་སྐྱ་སར་བབ་ནས་དགོན་པའི་རྒྱུ་རྫས་གང་རག་རེ་གསོ་རས་བླངས་ཏེ་ཁྱིམ་གཞིས་བཟུང་མཁན་ཡང་བྱུང་ཞིང༌། གྲྭ་བཙུན་ཕལ་ཆེ་བ་ནི་བརྟན་པོར་བསྡད་པས་འགུལ་སྐྱོད་ལས་བྱེད་པ་ཚོས་བྱ་ཐབས་གང་ཡང་མེད་པར་སྐྱ་སར་བབ་ཟིན་པ་དེ་ཚོར་བསྔགས་བརྗོད་བཏང༌། དེ་ནས་རིམ་པར་བཞིན་དགོན་སྡེ་ཁག་གི་གྲྭ་བཙུན་མཁྱེན་ཡོན་དང་ཉམས་ལེན་བཟང་རིགས་མང་ཚོགས་ཀྱི་དད་པ་དང་དོ་སྣང་སྦྱང་ས་གཙོ་བོ་དེ་རིགས་མང་ཚོགས་དང་ཁ་འཕྲལ་ཏེ་ཟུར་དུ་བཀག་ཉར་བྱས་པ་ཕུད། དེ་བྱིངས་གྲྭ་བཙུན་དཀྱུས་མ་ཕལ་ཆེ་བ་རང་གནས་སུ་ལོག་ནས་མང་ཚོགས་དང་མཉམ་དུ་ངལ་རྩོལ་བྱེད་རྒྱུ་ལས་དགོན་པའི་ནང་བསྡད་ས་མེད་པར་བཟོས། དེ་ལྟར་དཀར་མཛེས་ཁུལ་གྱི་དགོན་སྡེ་སོ་སོའི་གྲྭ་བཙུན་ཕལ་བོ་ཆེ་རང་གནས་སུ་ལོག་ནས་མང་ཚོགས་དང་མཉམ་དུ་མཉམ་ལས་རུ་ཁག་ལ་ཞུགས་ནས་གྲྭ་ཆས་ལྟ་ཞོག་ལུས་ལ་དམར་སེར་གྱི་མཚོན་མདངས་ལྡན་པའི་གོས་ཆས་རིགས་ཙམ་ཡང་གོན་མི་ཆོག་པར་ཁྱིམ་པ་དང་རྟགས་མཚུངས་པའི་བཟའ་གོས་དགོས་པ་བཟོས། བར་མཚམས་ཤིག་ནས་ཧོར་ཁོག་ལུང་པའི་ནང་གི་དགོན་པ་གྲྭ་ཚང་ཁག་གི་བླ་སྤྲུལ་དགེ་བཤེས་ཚོ་དང་ལུང་པའི་དཔོན་ཁག་ཀུན་ལྷ་འདྲེ་གདོན་བགེགས་ཀྱི་གྲལ་ལ་བཞག་ནས་ཤོག་ཞྭ་གཡོག་པ་དང་ཁྲམ་སྐོར་འཁྲིད་པ་ཚོགས་འདུའི་ནང་རྡུང་བསྡེགས་བཏང་བ། རང་ཉེས་ངོས་ལེན་བྱེད་བཅུག་པ་སོགས་མི་སྤྱོད་ལས་འདས་པའི་བྱ་ངན་འདྲ་མིན་སྤེལ་བ་སོགས་མདོར་ན་འཇིག་རྟེན་གྱི་དཔེར། ནད་པ་སྨྱོ་ན་གཅོད་པས་བཅོས། གཅོད་པ་སྨྱོ་ན་བཅོས་མེད་རེདཟེར་པ་ལྟར། མི་དམངས་སྨྱོ་ན་ཁྲིམས་ཀྱིས་བཅོས།།རྒྱལ་ཁབ་སྨྱོ་ན་བཅོ་མེད་ཡིན་པས། མའོ་རང་གི་དབང་ཆའི་འཐབ་རྩོད་ཀྱི་ཁེ་དབང་གཅིག་པོའི་དོན་དུ་ཀྲུང་གོ་རྒྱལ་ཡོངས་སྨྱོ་རྒོད་མེ་ལྟར་འབར་བའི་གནས་ལ་བཀོད་པ་དེ་ཉིད་དུས་ཕྱིས་རང་ཉིད་ཚེ་ཡི་དུས་བྱས་པའི་རྗེས་རླབས་ཆེན་མི་སྣ་ཏིང་ཤོའུ་ཕེང་གིས་གཞི་ནས་བསད་ཐུབ་ཙམ་བྱུང༌། ། བྱ་བྲལ་གྲུབ་པའི་དབང་ཕྱུག་དགེ་བའི་བཤེས་ཆེན་པོ་བསྟན་པ་རྒྱལ་མཚན་རིན་པོ་ཆེ་སྤྱི་སྒོ་རྒྱབ་གཟིམས་ཆུང་ནས་སྐེ་ལ་ཐག་པ་བཏགས་ཏེ་ནག་ཉེས་སྣ་གཅིག་ཀྱང་བགྲང་རྒྱུ་མེད་པར་དཀར་མཛེས་མི་དམངས་ཁྲིམས་ཁང་དུ་ཁྲིད་ནས་དུས་བཀག་བཙོན་འཇུག་བྱས་པ་དང༌། སེར་བྱེས་མཁས་མང་གྲྭ་ཚང་གི་མཁན་ཆེན་དམ་པ་གྲུབ་དབང་བློ་བཟང་ནོར་བུའི་མཆོག་གི་སྤྲུལ་པའི་སྐུ་རིན་པོ་ཆེ་ཁང་དམར་བློ་བཟང་ཐུབ་བསྟན་དཔལ་ལྡན་རྒྱ་མཚོ་དང༌། རྒྱུད་སྨད་མཁན་ཆེན་ཁང་གསར་སྐྱབས་མགོན་བློ་བཟང་ཚུལ་ཁྲིམས་མཆོག་གི་སྐུ་ཕྲེང་གསུམ་པ་ངག་དབང་བློ་བཟང་བསྟན་པའི་རྒྱལ་མཚན་གཉིས་ཀ་རང་ཡུལ་དཀར་མཛེས་དང་ཁ་འཕྲལ་ནས་རང་བྲག་རྫོང་དུ་རྒྱང་འབུད་བྱས། དགའ་ལྡན་ནག་ཚང་སྐུ་ཕྲེང་བདུན་པ་སྤྲུལ་པའི་སྐུ་རིན་པོ་ཆེ་བྱམས་པ་ངག་དབང་གྲོང་སྡེ་ནས་ཕུད་དེ་རྒྱ་ཡི་ཚལ་ཞིང་ནང་གཅིན་སྐྱག་དབོར་བཅུག་པས་མཚོན། མི་རིགས་ལ་བརྙས་བཅས་དང་མང་ཚོགས་ཀྱི་བདེ་འཇགས་འཕྲོག་པའི་བྱ་ངན་སྤྱོད་ངན་བློ་ཡུལ་ལ་མི་ཤོངས་པར་བྱས་པ་སོགས་བསམ་མི་ཕོད་པའི་ཚོད་ཀྱིས་བསྟན་པ་རིན་པོ་ཆེ་དང་དེ་འཛིན་དགེ་འདུན་བཅས་པར་དམའ་འབྱིན་པ་དང་ལྷ་མགོ་བཅག དགོན་རྐུབ་ཕུད་པ་སོགས་ཀྱི་ལོ་རྒྱུས་ཤིན་ཏུ་རིང༌། ཡ་ང་བའི་རྒྱུད་རིམ་དེའི་ཁྲོད་ནས་རྗེ་དམ་པ་འདི་ཉིད་འཁྲུངས་ཁྱིམ་དུ་ཕྱིན་བཏང་བྱུང་བ་དང་གོང་རིམ་གྱི་འཆར་འགོད་བཞིན་འབྲུ་མངའ་གྲོང་པའི་ནང་གྲོང་མི་ཚོ་དང་ལྷན་དུ་མཉམ་ལས་ངལ་རྩོལ་ལ་ཕེབས། མཉམ་ལས་ངལ་རྩོལ་ཟླ་ཤས་གནང་རིང་རྒྱུན་དུ་ཕྱུ་བའི་ནང་དུ་ཐང་གོས་བསྣབས་རྐྱང་མཛད་ཅིང༌། སྐབས་འགར་ཕྱུ་བའི་འོག་ནས་ཐང་གོས་བུད་ཡོད་པར་གྲོང་མི་ལས་རོགས་ཚོས་ཕྱུ་བ་སྐེད་རགས་ལྷུགས་འདུག་ཅེས་བརྡ་སྤྲོད་པ་སོགས། གྲོང་སྡེ་འདིའི་ནང་བླ་མ་དམ་པ་འདིའི་བཀའ་དྲིན་གྱིས་བསམ་འཆར་མཐོན་པོ་གཅིག་ཀྱང་མེད་པས་གྲོང་སྡེ་གཞན་ལས་ལྷིངས་འཇགས། མཉམ་ལས་ངལ་རྩོལ་ལ་ཞུགས་རིང་ངོ་ལྐོག་མེད་པར་ལས་ཀ་ལ་ཤིན་ཏུ་ཧུར་པས་གྲོང་མི་ཚོ་དགེ་རྒན་དམ་པ་འདི་ཉིད་ལ་དད་པ་ལྷག་ཏུ་འཕེལ། དགུང་ལོ་སོ་དགུ་པ་མེ་ལུག་༡༡༦༧ལོར་རྒྱ་ནག་དབུས་གཞུང་གི་མཐོ་རིམ་མི་སྣ་ཚོ་ནང་ཕན་ཚུན་དབང་ཆ་འཕྲོག་རེས་ཀྱི་རླུང་འཚུབ་ལྡང་བའི་མགོ་ཚུགས་ཏེ། རིམ་བཞིན་བོད་རང་སྐྱོང་ལྗོངས་དང་མདོ་སྟོད་སྨད་གང་སར་ལས་འགུལ་དེས་ཁྱབ། དེ་ཡང་ཤིང་ཙོའུ་པའུ་དང་ཕའོ་ཧཕུ་ཐའོ་ཞེས་པའི་ཚོགས་པ་གཉིས་ལངས་ནས་ཕན་ཚུན་ཕྱོགས་འཛིན་གྱི་འགལ་བ་ཇེ་ཆེར་ཕྱིན། ཉེས་མེད་མི་སྣ་མང་པོ་དོན་མེད་ཚེ་སྲོག་ཤོརབ་སོགས་རྙོགས་འཛིངས་ཤིན་ཏུ་ཆེ་བ་བྱུང༌། རྗེ་བླ་མ་དམ་པ་འདི་ཉིད་ཀྱིས་པཎ་ཆེན་བློ་བཟང་ཆོས་རྒྱན་གྱི་ཟབ་ལམ་བལ་མ་མཆོད་པ་ལས། སྣོད་བཅུད་སྡིག་པའི་འབྲས་བུས་ཡང་གང་སྟེ།། མི་འདོད་སྡུག་བསྔལ་ཆར་ལྟར་བབ་གྱུར་ཀྱང༌།། ལས་ངན་འབྲས་བུ་ཟད་པའི་རྒྱུར་མཐོང་ནས།། རྐྱེན་ངན་ལམ་དུ་ལོག་པ་བྱིན་གྱིས་རླབས།། ཞེས་སོགས་བཀའ་གདམས་གོང་མ་ཚོའིཉམས་ལེན་རྣམས་གནད་དུ་འཁེལ་བ་གནང༌། རྒྱུན་ལྡན་བཞིན་གྲོང་སྡེ་ཡུལ་མི་ཚོ་དང་མཉམ་དུ་མཉམ་ལས་ཞིང་ཁ་སོགས་སུ་ཧུར་ཐག་གིས་ལས་ཀ་གནང༌། བར་མཚམས་ཤིག་ནས་ཡུལ་མི་ཚོས་འཚེ་སྣང་ཆེན་པོ་བྱས་ཏེ་ཁོང་ཚོ་དང་མཉམ་དུ་ངལ་ལས་རུ་ཁག་ལ་ཞུགས་ན་སྐབས་འགར་སྡིག་པ་གསག་གཞིར་འགྱུར་དོགས་དང༌། དེ་འདྲའི་ཚོགས་ངན་མི་གསག་པ་དང་རྗེ་དམ་པ་འདི་ཉིད་ཀྱང་ཐུགས་དམ་མཉམ་བཞེས་གང་ལེགས་ཡོངས་ངེས་སྙམ་པའི་མ་གྲོས་གཅིག་མཐུན་གྱི་ཀུན་སློང་ཐོག་ནས་མཉམ་ལས་ཁང་གི་ལུག་རྫི་ལ་བཞག རི་ཁར་ལུག་རྫིར་ཕེབས་པའི་སྐབས་ལམ་རིམ་ཕྱག་དཔེ་བསྣམས་ནས་གད་ཁུག་དང་བྲག་ཕུག་ངེས་མེད་དུ་བཞུགས་ནས་དཔེ་གཟིགས་གནང༌། བར་ལམ་ཞིག་ནས་འགུལ་བསྐྱོད་པ་དང་ཧུར་བརྩོན་པའི་སློབ་གསོ་འོག་མ་ཚུད་པའི་གཞོན་ནུ་དོན་གཉེར་ཅན་ལམ་འོག་ཚང་བསོད་ནམས་བཀྲ་ཤིས་སོགས་སྐལ་ལྡན་ལས་འཕྲོ་ཅན་གྱི་སློབ་མ་འགའ་ཞིག་སྲིད་ཇུས་དམ་པོ་དེའི་ནང་དུ་དུས་ཚོད་ནམ་ཁོམ་ལ་རྗེ་བླ་མ་དམ་པའི་སྐུ་མདུན་དུ་བཅར་བར་སྦྱོར་ཆོས་དང་སྐྱབས་འགྲོ། ལས་འབྲས། རྟེན་འབྲེལ་བཅུ་གཉིས་སོགས་བློ་སྦྱོང་མང་པོ་ཞལ་ཁྲིད་གནང༌། དེ་ནས་རིམ་བཞིན་ན་རོ་མཁའ་སྤྱོད་དབང་མོའི་བྱིན་རླབས་སྙིང་གར་རོལ་བའི་རྣལ་འབྱོར་ཆརན་མོ་རིན་ཆེན་ལྷ་མོ་སོགས་ཀྱང་སྐབས་འདི་ཙམ་ནས་རྗེ་བླ་མ་དམ་པའི་ཞབས་ལ་བསྟེན་ནས་མདོ་སྔགས་ཆོས་ཀྱི་བདུད་རྩིའི་བགོ་སྐལ་ཉམས་སུ་བསྟར་བ་ཡིན་ནམ་སྙམ། གང་ལྟར་ཡང་ཁ་འགུལ་ན་མ་ཎི་འདོན་དོགས་དང༌། ལག་འགུལ་ན་ཕྲེང་བ་བགྲང་དོགས་ཀྱིས་ཆོས་སྒྲ་རྣ་བ་ལ་གོ་ས་མེད་པའི་སྲིད་ཇུས་དམ་པོ་དེ་འདྲའི་འོག་ཏུ་ལུས་སྲོག་ལ་མི་བལྟ་བར་སྔ་ཕྱི་རིམ་བརྒྱུད་ཀྱིས་བཅར་བའི་སློབ་མ་ཤིན་ཏུ་མང་པོ་ལ་དམ་པའི་ཆོས་ཀྱི་བགོ་སྐལ་རྒྱ་ཆེར་འགྱེད་པ་འདི་ཙམ་གྱིས་ཀྱང་བསྟན་འགྲོའི་དོན་དུ་བསམ་བཞིན་སྐྱེ་བ་བཞེངས་པའི་བདག་ཉིད་ཆེན་མོ་ཉིད་དུ་གོ་མ་ཆག་གོ། སྐབས་དེ་དག་ཏུ་ཞོགས་པ་རྒྱུན་ལྡན་ཆུ་ཚོད་བཞི་པ་ཡན་མན་ལ་ཡར་བཞེངས་ནས་སྐྱབས་སེམས་དགའ་ལྷ་སོགས་སྔོན་དུ་བཏང་ནས་དཔལ་རྡོ་རྗེ་འཇིགས་བྱེད་དཔའ་བོ་གཅིག་པའི་བདག་འཇུག་འཆག་མེད་ལེན། སྐྱ་རེངས་ཤར་བ་དང་ཞོགས་ཇ་མཆོད་ཏེ་མཉམ་ལས་སྤྱྀ་བའི་ལུག་འཚོ་མཁན་རི་ཁར་ཕེབས། སྐབས་འགར་མཚན་ཧྲིལ་པོར་དགེ་ཕྲག་དོན་གཉེར་ཅན་འགའ་རེ་ཡོང་པར་ལམ་རིམ་འཁྲིད་ནས་གཉིད་ཅུང་ཟད་ཙམ་ཡང་ཁུག་ལོང་མེད་པར་ཞོགས་པ་ཞལ་འདོན་ཚར་བ་དང་ལུག་རྫི་ལ་ཕེབས་དགོས་པ་དེ་འདྲ་ཡང་ཐེངས་མང་པོ་བྱུང་འདུག དགུང་ལོ་སོ་དགུ་པ་ས་སྤྲེལ་༡༩༦༨ལོར་སླར་ཡང་སྔར་གྱི་ཕྱོགས་ཁག་གཉིས་པོའི་འཐབ་རྩོད་རྒྱུན་འཆང་གི་ཟིང་ཆའི་རླུང་རླབས་ཤིན་ཏུ་ཆེ། རྗེ་བླ་མ་དམ་པ་འདི་ཉིད་སྔར་བཞིན་ལུག་རྫི་ལཕེབས་ཞོར་སསྐྱིད་སྡུག་ལེགས་ཉེགས་ཇི་ཞིག་བྱུང་ཡང་བཀའ་གདམས་གོང་མ་ཚོའི་ཉམས་ལེན་བློ་སྦྱོང་ལ་གཅིག་ཏུ་འབུངས། སྐབས་ཤིག་རྫོང་ཀླུ་ནང་ཨ་ཕ་ས་བདག་ཚང་གི་བུ་མོ་ཞིག་ལྷ་འདྲེའི་གནོད་པ་ལ྄ར་བུའི་ན་ཚ་ཞིག་གི་རྐྱེན་བྱས་ཏེགློ་བུར་དུ་དྲན་པ་ཉམས། གྲོང་པའི་མི་ཚོས་རྗེ་བླ་མ་དམ་པ་འདི་ཉིད་གདན་འདྲེན་ཞུས་པ་ལྟར་ཕེབས། ནད་པ་ཕྱི་དབུགས་ཆད་ཟིན་པས་ཡུལ་མི་དང་ནང་མི་ཚོ་མྱ་ངན་དང་སྡུག་བསྔལ་གྱི་ཆོ་ངེ་དྲག་པོ་སྒྲོག་བཞིན་འདུག་པར་རྗེ་ཉིད་ནད་པའི་སྔས་མགོར་བཞུགས་ཏེདམིགས་རྣམ་བརྟན་པོས་དགའ་ལྷ་སྡོན་དུ་བཏང་ནས་དམིགས་བརྩེ་མ་ཚར་གཉིས་པ་གསུང་པའི་སྐབས་ནད་པས་ཨ་ཞང་ཞེས་ཧོབ་སྟེ་སྐད་ཆེན་པོ་ཞིག་རྒྱབ་བྱུང༌། ཁོ་མོ་ལ་ཅི་བྱུང་དྲིས་པས། རྟ་ནག་ཞོན་མཁན་མི་ནག་ཅིག་གིས་མོ་མི་འདོད་བཞིན་དུ་རྟ་ཐོག་ལ་བཞག་སྟེ་མེ་ཏོག་ཁྲ་ལྷམ་མེར་ཡོད་པའི་སྤང་རི་ཞིག་གི་ལྡེབས་ལ་ཁུར་འགྲོ་སསྐབས་ཨ་ཞང་ཁྱོད་རང་གིས་ཕྱག་གཡབ་མོ་གནང་ནས་ཕྱིར་ཤོག། ཁྱོད་རང་གང་དུ་འགྲོ་བ་ཡིན། ཞེས་སྐད་བཏང་བ་ཐོས་པ་དང་མི་ནག་དེས་ང་རང་དེ་གར་བསྐྱུར་ནས་བྲོས་སོང༌། ཨ་ཞང་ཐུགས་རྗེ་ཆེ་ཞེས་ཟེར་ནས་ངུས། ཁྱིམ་མི་ཉེ་འབྲེལ་གྲོང་མི་བཅས་པ་རྗེ་དམ་པ་གང་ཉིད་ལ་མི་ཕྱེད་པའི་དད་པ་སླར་ཡང་འཕེལ། བྱུང་བ་འདི་ཉིད་གྲོང་སྡེ་འདིར་གྲགས་ཆེ་བ་མ་ཟད་རྗེ་བླ་མ་དམ་པས་དགའ་ལྷའི་བཀའ་འཁྲིད་གནང་སྐབས་པཎ་ཆེན་འདུལ་ནག་པ་དཔལ་ལྡན་བཟང་པོར་པེ་ཧར་རྒྱལ་པོས་ཁས་ལེན་ཇི་ལྟར་བྱས་ཚུལ་ལས་འཕྲོས་ཏེ་གཏམ་རྒྱུད་འདི་ཡང་ཡང་གསུངས་མྱོངས། ཡང་དུས་གཞན་གཞན་ཞིག་ཏུ་ཀླུ་སྦྱིན་ཞབས་ཚང་གི་བུ་མོ་བཀྲ་ཤིས་མཁའ་འགྲོ་ཆུང་ཆུང་ཡིན་པའི་སྐབས་ལྷ་འདྲེའི་ཆོ་འཕྲུལ་ལྟ་བུས་མྱི་ངོ་རང་ངོ་མི་ཕྱེ་བའི་འཆི་ལ་ཉེ་བ་ན། ཕ་མས་རྗེ་དམ་པ་འདིའི་དྲུང་དུ་ཁུར་བར་བཀའ་བསྒོ་ཐེངས་གཅིག་གནང་བ་དང་སོས་དྲག་ཏུ་སོང་ཚུལ་ཀླུ་སྦྱིན་ངོ་མ་ཚང་གི་ཨ་ཕ་པདྨ་རིག་འཛིན་གྱི་ངག་ནས་ཁོ་བོས་དངོས་སུ་ཐོས། དགུང་ལོ་བཞི་བཅུ་ཞེ་གཅིག་པ་ས་བྱ༡༩༦༩ལོར་ཏང་གི་ཚོགས་ཆེན་དགུ་པ་ཚོགས་ཤིང་ལོར་དེར་རྒྱ་ནག་གཞུང་དང་ཨུ་རུ་སུ་དབར་ས་མཚམས་ཀྱི་འཁྲུགས་རྩོད་ཤོར་བ་དང༌། བོད་ནང་ཁུལ་དུ་ཁྱུང་པོ་སྟེང་ཆེན་དང༌། དཔལ་འབར་རྫོང༌། སྙེ་མོ་རྫོང༌། གཞིས་རྩེ། རྣམ་གླིང༌། བཞད་ཐོགས་མེད། ལྷ་རྩེ། ངམ་རིང༌། ཀོང་པོ་འབྲི་རུ་སོགས་གང་ས་ནས་སྡུག་ནད་མ་ཆོག་པར་སྲིད་གཞུང་ལ་གྱེན་ལོག་བྱས་ཚུལ་ལ་བསྙད་དེ་བཙོན་འཇུག་རྡུང་བརྡེབས་ཚབ་ཆེར་མྱོང་བ་སོགས་འཇིག་རྟཻན་སྲིད་པའི་རང་མཚང་རྗེན་པར་ཤར་བར་བཀའ་གདམས་གོང་མ་ཚོའི་ལེགས་བཤད་དག་ལ་ལྷག་པར་དད་པས་རྐྱེན་ངན་ལམ་ཁྱེར་གྱི་ཉམས་ལེན་དབྱར་མཚོ་དང་སྟོན་ཟླ་ལྟར་འཕེལ། དགུང་ལོ་ཞེ་གཉིས་པ་ལྕགས་ཁྱི༡༩༧༠ལོ་ཡན་མན་ལ་མཉམ་ལས་ལུག་རྫི་ལས་གནས་འཕོས་ཏེ་ཨ་མེས་གྲོང་གི་ལྕང་སྲུང་དུ་བཞག་འདུག དེ་ཡང་བར་ལམ་ཞིག་ལ་ཨ་མེས་གྲོང་པའི་ལྕང་རྭ་སྲུང་མཁན་མི་ཞིག་ཡོད་པ་དེའི་ལྕང་སྲུང་ཁང་དུ་མཚན་མོར་གཟུགས་མི་མངོན་པའི་གྲིབ་གཟུགས་ཤིག་འཛུལ་འོང་བ་དང༌། རྒྱུན་ལྡན་སྒོ་འགྲམ་ནས་གཟུགས་མི་མཐོང་བའི་རྟ་དྲེལ་མང་པོ་དེད་འགྲོ་བའི་སྒྲ་གསལ་པོར་གོ་རྒྱུ་ཡོད་པར་བརྟེན། ལྕང་སྲུང་དེ་ཉིད་ཤིན་ཏུ་སྐྲག་ནས་བསྡད་མ་ཕོད་པར་མཉམ་ལས་མགོ་འཁྲིད་ལ་ལྕང་སྲུང་དགོངས་པ་ཞུ་མཁན་བཅར། བསྡད་མི་ཕོད་པའི་རྒྱུ་མཚན་ཡང་གསལ་བཤད་མི་ཕོད་པ་མགཏོགས་ལྷ་འདྲེ་གདོན་བགེགས་ཀྱི་འཕྲུལ་ཡིན་པར་ཤེས་རྗེས་མཉམ་ལས་འགོ་འཁྲིད་ཀྱིས་རྗེ་བླམ་འདི་ཉིད་ལྕང་སྲུང་ལ་བཞུགས་ན་ལུག་རྫི་ཕེབས་པ་ལས་དཀའ་ལས་ཆུང་བ་དང༌། ལྐོག་ནས་གདན་འདྲེན་ཞུ་མཁན་ཚོ་ལའང་སྟབས་བདེ་བ། ལྕང་སྲུང་གཞན་པ་ཞིག་བཞག་ན་ལྷ་འདྲེའི་གནོད་པ་མི་ཡོང་བའི་ངེས་པའང་མེད་པ་བཅས་ལ་བརྟེན་ནས་རྗེ་འདི་ཉིད་ལྕང་སྲུང་ལ་བསྐོ་བཞག་བྱས་འདུག ལྕང་སྲུང་བཞུགས་པའི་ཉིན་དང་པོ་དེར་ཁང་ཆུང་དེའི་ཕྱི་ནང་གཉིས་སུ་འདམ་བག་གིས་འཇུམ་བྱུགས་སྟབས་བདེ་ཞིག་གནང༌། དེའི་མཚན་མོར་མི་ཆེན་པོ་ཞིག་གཟིམས་ཆུང་ནང་དུ་འཛུལ་འོང་བའི་སྣང་བ་བྱུང༌། ཞོགས་པ་གཟིགས་དུས་འདམ་བྱུགས་སྟེང་ལ་ཆེ་ཆུང་གྲུ་གང་ལྷག་ཡོད་པའི་གནའ་བོའི་ཁུ་ལིང་རྒྱ་ལྷམ་གྱི་རྗེས་གསལ་པོར་ཞིག་གཞག་འདུག་པ་དེ་ཉིད་རྗེས་སུ་བལྟ་དུས་ཤར་ཕྱོགས་དགྲ་ལྷ་ཡར་ཕེབས་མར་ཕེབས་གནང་བ་རེད་འདུག་གསུངས། ས་ཕྱོགས་དེ་ཉིད་ཤར་ཕྱོགས་དགྲ་ལྷའི་བཙན་ལམ་འཁེལ་ཡོད་པས་མཚན་མོ་རྟག་པར་དྲེལ་པ་བཤར་བའི་གཡེར་ཁའི་སྒྲ་སོགས་གོ་རྒྱུ་འདུག་པ་མ་ཟད། མཚམས་མཚམ་ས་ནས་རྗེ་བླ་མ་དམ་པ་ཉིད་ཀྱི་མདུན་དུ་གཅར་ནས་གུས་ཕྱག་བྱེད་པའི་ཉམས་སྣང་ཡང་ཡང་ཡོང་གི་ཡོད་འདུག ལྕང་སྲུང་བཞུགས་པའི་སྐབས་དེར་སྲིབ་ངོ་སོགས་ཉེ་འཁོར་གྲོང་སྡེ་ཁག་དུ་མ་ནས་དོན་གཉེར་ཅན་གྱི་ཞལ་སློབ་དུ་མ་ལྐོག་བཅར་བྱེད་མཁན་བྱུང་བ་དེ་རིགས་ལ་ཉིན་མཚན་ནམ་ཁོམ་གྱིས་སྦྱོར་ཆོས་སྐལ་བཟང་མགྲིན་རྒྱན་དང༌། དགའ་ལྡན་ལྷ་བརྒྱ་མ། ལམ་རིམ་སོགས་གང་ལ་དེ་འཚམས་ཀྱིས་ལྐོག་ཆོས་རྒྱ་ཆེར་སྤེལ། རིག་གནས་གསར་རྗེ་འི་རྩ་ཁྲིམས་ཧ་ཅང་དམ་པོའི་འོག་གནས་ཚུལ་འདི་རིགས་ཕྱི་གྱལ་སོང་ན་ཤི་གསོན་དབྱེ་ཐག་མི་ཆད་པའི་ཉེས་རྡུང་དང་ཁྲིམས་ཆད་ཕོག་རྒྱུ་ཡིན་ནའང་གྲོང་ལྟག་ཞབས་ཀྱི་ཡུལ་མི་ལ་ན་ཚ་ཤི་གད་བྱུང་རིགས་དག་གིས་མཚན་མོར་ལྐོག་ནས་ཡར་མར་གདན་དྲངས་པ་ན། རང་ཉིད་བློས་བཏང་གིས་ཕེབས་རྐྱང་གནང་ནས་བསྔོ་སྨོན་དང་གསོལ་འདེབས་རྒྱ་ཆེར་མཛད་པས། སྡེ་པས་རྗེ་ཉིད་གསོན་པོའི་སྐྱབས་འཇུག་ཞུ་ས་དང་ཤི་བོའི་རྣམ་ཤེས་བཅོལ་ས་ཉག་གཅིག་ཏུ་གྱུར། ཡང་དུས་གཞན་ཞིག་དུ་ཇོ་འོང་ནང་པ་སྐལ་བུ་ཟེར་བའི་གྲྭ་པ་ཞིག་གློ་བུར་དུ་ལྷ་འདྲེའི་གནོད་པ་ལྟ་བུས་རིག་འཚོ་མི་ཟིན་པར་གྱུར་ཏེ། ང་ནག་ཅན་ཉེས་ཅན་ཁྲིམས་འགལ་བྱེད་མཁན་ཡིན་ཟེར་ནས་རྒྱུ་མཚན་མེད་པའི་སྐད་མེད་པའི་སྐད་ཆ་གང་བྱུང་དུ་བཤད་པ་དང༌། སྟོན་ཁ་ཞིག་ལ་དཀར་མཛེས་སྤྱི་བདེ་ཅུས་ཀྱི་སྒོ་རྩ་ལ་ཡོང་ནས། ང་འཛིན་བཟུང་བྱེད་རོགས། ང་ཉེས་ཅན་ཡིན། ནམ་མཁའ་ནས་ལྷ་འདྲེ་གདོན་བགེགས་ཚོས་ང་སྡོད་བཅུག་གི་མི་འདུག ཅེས་འབོད་པ་འཐེན་པ་སོགས་བྱས། ཉིན་ཤས་རྗེས་ཁོས་སྐེད་གྲི་འདོམ་པ་གང་ཙམ་པ་ཞིག་ལག་ཏུ་ཐོགས་ནས་ཇོ་ཁང་ནང་པའི་མཉམ་ལས་ཁང་སྲུང་བའི་ནང་དུ་འཛུལ་ཏེ་རྫིག་རྫིག་བྱེད་བཞིན་པའི་སྐབས། གཡུར་ར་ནང་ཡོད་པའི་མཉམ་ལས་མཛོ་རྫིས་ས་སྣུམ་ལྕགས་དམ་ཆེན་པོ་ཞིག་གི་སྒང་ལ་འཛེགས་ནས་ལྐོག་ལྟ་བྱེད་པ་དང་ལྕགས་དམ་གྱི་སྒྲ་གོ་བས་ཁོས་ཀི་ཤར་བྱེད་བཞིན་སྐེད་གྲི་གྱེན་ལ་འཕྱར་ནས་མཛོ་རྫི་དེད་ནས་རྒྱུགས་པས། སྟོན་ཁ་ཞིང་ནང་མཚན་སྲུང་བ་ཚོའི་གམ་དུ་སླེབས། དེ་དག་བྱ་ཚང་ལ་རྡོ་ཕོག་པ་ལྟར་འགའ་རེ་རྐང་སྣམ་དོ་ཡ་ཙམ་རེ་གོན། འགའརེ་སྐེད་རགས་བཅིངས་ལོང་མེད་པར་སྦོ་ལུག་མ་བྱས། འགའ་རེ་གོས་གྱོན་མེད་པར་དམར་ཧྲིང་གིས་ཕྱོགས་གང་སར་བྲོྃསནས་འཐོར། གྲོང་ལྟག་ཞབས་ཡོངས་རྫོགས་འུར་འཁྱིལ་ལེར་སོང༌། བར་མཚམས་ཤིག་ནས་ཁོ་བའི་སྲིང་མོ་ཞིག་ཡོད་པ་དེ་ངུ་ནས་ཁོ་བ་ལ་འཇུས་པས། གཞི་ནས་ཁ་ལ་ཉན་ཙམ་བྱུང༌། དེ་ནུབ་ནས་ཁོ་བ་ཁང་པའི་ནང་དུ་བཙུད་ནས་བཞག ཕྱི་ཉིན་རྗེ་འདི་ཉིད་གདན་འདྲེན་པ་བྱུང་ཡང་ནད་པ་ཞིག་ལ་བཀའ་བསྒོ་གནང་རོགས་ཞུས་པ་ཙམ་ལས་སྨྱོན་པ་ཛ་དྲག་དེ་འདྲ་ཡིན་ཚུལ་གང་ཡང་མ་ཞུས་པས། རྗེ་ཉིད་ཐུགས་རྟོག་གང་ཡང་མེད་པར་ཇོ་འོང་ནང་སྨྱོན་པའི་ཁྱིམ་དུ་ཕེབས། གྲོང་མི་ཚོས་གསལ་བཤད་གང་ཡང་མ་བྱས་པར་སྨྱོན་པ་བཙུད་ས་དེར་ཕེབས་བསུ་ཞུས་པ་དང་གཞན་མ་སུ་ཡང་ཁང་ཆུང་དེའི་ནང་ཡོང་མཁན་མེད་པས་སྨྱོན་པ་དང་རྗེ་གཉིས་གཅིག་པུར་གྱུར། སྨྱོན་པས་རྗེ་ཉིད་མཇལ་མ་ཐག་སྤུས་མོ་བཙུགས་མགོ་བོ་སྒུར་ནས་ཅི་ཡང་མི་སྨྲ་བར་བསྡད། སྐབས་དེར་རྗེ་ཉིད་ཀྱིས་སྐལ་བུ་སྨྱོ་ནས་ཡོད་པ་གཞི་ནས་མཁྱེན། ཡི་དམ་ལྷའི་གསལ་སྣང་གི་ང་རྒྱལ་དང་བཅས། ཞལ་ནས་ཁྱོད་རང་གྲྭ་བ་ཡིན་བཞིན་དུ་རང་སེམས་རང་གིས་འཚོ་སྐྱོང་མི་བྱེད་པ་འདི་གྲྭ་པའི་ཞབས་འདྲེན་རེད། ཞབས་འདྲེན་པ་ཁྱོད། རྒྱུན་ལྡན་ཁ་འདོན་དགེ་སྦྱོང་དང་ལམ་རིམ་བློ་སྦྱོང་བྱེད་པ་དེ་ཚོ་སེམས་རྒྱུད་སྟངས་འཛིན་བྱེད་ཐབས་དྲག་ཤས་དེ་རེད། ཆོས་དང་སེམས་རྒྱུད་མ་དྲེས་པའི་ལོན་པ་རེད། སྲིང་མོ་དང་གྲོང་མི་ཚོ་ལ་དཀའ་ལས་ག་ཚོད་བཟོས་འདུག ཆོས་པ་དང་གྲྭ་པའི་ཞབས་འདྲེན་རེད། ཅེས་གཤེ་གཤེ་རིང་ཐག་གཅོད་ཅིག་བཏང་པས། བར་མཚམས་ཤིག་ནས་སྨྱོན་པས་དྲན་ཤེས་རྙེད་པ་ལྟ་བུས་མགོ་བོ་འཕུར་ཙམ་འཕུར་ཙམ་དང་ལྕེ་ནར་ཙམ་ནར་ཙམ་བྱས་ནས། དགེ་རིན་པོ་ཆེ་དགོངས་པ་དྭངས་རོགས་ཞེས་ཞུས་ནས་ཞུམ་ཞུམ་བྱས། ད་བཟོད་གཞི་ནས་གྲོང་པའི་མི་ཚོ་ནང་ལ་འཛུལ་ཡོང་ནས་རྗེ་ཉིད་ལ་བལ་སྟན་ཞིག་གཏིང་བྱུང་བ་དེའི་སྟེང་དུ་བཞུགས། ནད་པའི་སྲིང་མོ་དེས་འོ་ཇ་དཀར་ཡོལ་གང་དྲངས་བྱུང་བ་དེ་ཉིད་བཞེས་ཏེ། སླར་ཡང་ནད་པ་ལ་ཕྱི་ཆད་སེམས་ཁམས་མི་བདེ་བ་བྱུང་ཚེ་བླ་མའི་རྣལ་འབྱོར་དང་གཏོང་ལེན་སོགས་འདི་དང་འདི་འདྲ་སྒོམ་དགོས་ཞེས་ཞལ་ཏ་གནང༌། རྗེ་རང་གི་ཞལ་ནས་ཀྱང་ཇོ་འོང་ནང་པའི་གྲོང་མི་ཚོས་མ་བཤད་པས་སྐལ་བུ་སྨྱོན་པ་ཡིན་མིན་མ་ཤེས་པར་ཁང་པའི་ནང་དུ་འཛུལ་ལུགས་དང་སྐབས་དེར་ཅི་བྱེད་འདི་བྱེད་ཀྱི་ཐབས་གཞན་མ་རྙེད་པར་གཤེ་གཤེ་དང་བྱུང་དུ་བཏང་བས། ལམ་འགྲོ་འདྲ་ཞིག་རྒྱུགས་ནས་བར་མཚམས་ཞིག་ལ་དགེ་རིན་པོ་ཆེ་དགོངས་དག་ཞེས་ཡང་ཡང་ཟེར་ཚུལ་ལན་ཁ་ཡར་དུ་ཐོས། དེ་དང་དེས་མཚོན་ནས་རྗེ་བླ་མ་དམ་པ་འདིའི་བྱིན་རླབས་ནུས་པ་དང༌། བྱམས་བརྩེ་འཇུག་པའི་བདེན་ཚིག་ལ་བརྟེན་ནས་གཟུགས་ཅན་གཟུགས་མེད་ཀྱི་འགྲོ་བ་མང་པོའི་དོན་བྱེད་ཚུལ་འགོང་ཆེ་བ་དུ་མ་སྣང་ཡང་ལོ་རྒྱུས་ཆ་ཆང་བ་ཞིག་དྲན་ལམ་དུ་མེད་པས་མི་ཆོས་བླ་མའི་རྫུན་དང་སསློབ་མས་བླ་མ་ཟོག་པོར་གཏང་རྒྱུའི་ཉེན་ལ་སྐྲག་ནས་འབྲི་བ་རྔོ་མ་ཐོགས་ཤིང༌། རྗེས་ནས་ཁུངས་འཕེར་གོ་ཐོས་བྱུང་རིགས་རྣམས་འོག་ཏུ་འགོད་ཆོག་པ་ཞུ། སྐབས་འདི་དག་གི་ཡན་མན་དུ་མའོ་ཙེ་ཏུང་གི་དགོངས་པ་ཡིན་ཚུལ་གྱིས་ཉིན་མོ་ལས་ཀ་སོང་ནས་དགུང་ཟས་ཟ་ལོང་ཡོད་མེད་ཀྱིས་མཚན་མོ་སློབ་གྲྭ་ཞེས་པ་ཚོགས་ནས་མང་ཚོགས་ལུས་སེམས་གཉིས་ཀ་དཀའ་ལས་ཅི་བས་ཆེ་བ་བྱུང༌། དགུང་ལོ་ཞེ་གསུམ་པ་ལྕགས་ཕག་༡༩༧༡ལོར་ཧོར་ཁོག་ཏུ་ས་གཡོ་ཡང་ཡང་བྱུང་ཞིང་ལྷག་པར་བྲེ་བོ་དང་བྲག་མགོ་ཁུལ་དུ་མི་བརྒྱ་ཕྲག་མང་པོ་བསད་རྨས་བྱུང་བ་སོགས་སེམས་མེད་འབྱུང་བ་ཆེས་ཆེར་འཁྲུགས་པར་བླ་མ་དང་ལྷག་པའི་ལྷ་ལ་གསོལ་འདེབས་དང་ཐུགས་སྨོན་ཤུགས་དྲག་གནང༌། ལུང་པའི་ཕུ་འདའ་རྣམས་སུ་ལྟོ་གོས་ཀྱིས་མི་འདང་བའི་ཉམ་ཐག་ཤིན་ཏུ་མང་ན་ཡང་ཐུགས་སྨོན་གནང་རྒྱུ་ཙམ་ལས་ཐབས་གཞན་ཟད། ལོ་འདིའི་ཟླ་བ་དགུ་པའི་ཚེས་བཅུ་གཅིག་ཉིན་རྒྱལ་སྲིད་སྤྱི་ཁྱབ་ཁང་གི་ཀྲང་ལི་གཞོན་པ་ལིན་པེའོ་ནང་མི་ལྟོས་བཅས་མའོ་ཙེ་ཏུང་དང་མ་འགྲིགས་ནས་ཕྱི་རྒྱལ་ལལྐོག་བྲོས་བྱས་པའི་ལམ་བར་དུ་ཀྲུ་ཨེ་ལན་གྱི་བཀོད་ཇུས་ལྟར་གནམ་མདའ་འཕངས་ཏེ་ཕྱི་སོག་དབན་ཏུར་ཧན་ཞེས་པའི་སར་གནམ་གྲུ་འགད་ནས་རྐྱེན་ལམ་དུ་སོང༌། ཟླ་བ་བཅུ་གཉིས་པ་ནས་རྒྱལ་ཡོངས་སུ་ལིན་དགག་སྤྱོད་ཐེར་གྱི་ལས་འགུལ་ཚུགས་ཏེ་གང་སར་ཡིག་ཆེན་སྦྱར་བ་དང་ཚོགས་ཆེན་ཡང་ཡང་ཚོགས་པ་སོགས་སེམས་ལྡན་སེམས་མེད་གཉིས་ཀས་མནར་བའི་དུས་ཚོད་ཧ་ཅང་འཚུབ་པོས་ནམ་ཟླ་བསྐྱེལ། དགུང་ལོ་ཞེ་ལྔ་པ་ཆུ་གླང་༡༩༧༣ལོར་ཨ་ཕ་རྒྱ་ལུ་ལ་ཤར་ཕྱོགས་དགྲ་ལྷ་ཁོག་ཞུགས་ཀྱིས་རྗེ་དམ་པ་ཉིད་ཀྱི་མདུན་དུ་བཅར་ནས། པཎ་ཆེན་བློ་བཟང་ཆོས་རྒྱན་གྱིས་མཛད་པའི་ཟབ་ལམ་བླ་མ་མཆོད་པའི་ཆོ་ག་ལས། ཐུབ་པའི་ཉི་མ་དུས་ཀྱིས་ནུབ་གྱུར་ཏེ། ། མགོན་སྐྱབས་མེད་པའི་འགྲོ་བ་མང་པོ་ལ། ། རྒྱལ་བའི་མཛད་པ་ཉེ་བར་སྒྲུབ་མཛད་པའི། ། སྐྱབས་མགོན་ཐུགས་རྗེ་ཅན་ལ་གསོལ་བ་འདེབས། ། ཞེས་པའི་གོ་དོན་གང་ཡིན་ཞེས་ནན་ཀྱིས་དྲི་བ་ཕུལ་ནའང་རྗེ་དམ་པ་ཉིད་ཀྱིས་དེ་ལན་གང་གང་མ་གནང་བར་རང་མལ་བཞག་འདུག དོན་ནི་ཀླ་ཀློའི་བཙན་འཛུལ་འོག་ཐུབ་པའི་བསྟན་པ་རིན་པོ་ཆེ་ཐར་པ་དང་ཐམས་ཅད་མཁྱེན་པའི་ལམ་བཟང་གསལ་བའི་སྒྲོན་མེ་དུས་ཀྱི་རྒུད་པས་ཡོངས་སུ་ནུབ་པར་གྱུར་ཏེ། ལས་དང་ཉོན་མོངས་པའི་དབང་གིས་འཁོར་བ་དང་ངན་སོང་གི་གནས་སུ་རང་དབང་མེད་པར་འཁྱམས་ཤིང་སྡུག་བསྔལ་སྣ་ཚོགས་པ་ལས་སྒྲོལ་པའི་མགོན་དང་སྐྱབས་མེད་པའི་སྙིགས་དུས་ཀྱི་འགྲོ་བ་མང་པོ་ལ། སྲིད་པའི་རྩ་བ་དྲུངས་ནས་འབྱིན་པར་བྱེད་པའི་རྒྱལ་བའི་མཛད་པ་ཀུན་གྱི་ནང་ནས་ཀྱང་མཆོག་གི་མཛད་པ་ལུང་རྟོགས་བསྟན་པའི་ཆོས་ཚུལ་ཀུན་བཤད་སྒྲུབ་ལས་གསུམ་གྱི་སྒོ་ནས་ཉེ་བར་སྒྲུབ་པར་མཛད་ནས་བསྟན་འགྲོ་སྤྱི་དང་ལྷག་དོན་གངས་ཅན་བོད་ཀྱི་མདོ་ཁམས་དཀར་མཛེས་ནོར་བུ་གླིང་གི་སའི་ཆར་བརྟེན་པའི་འགྲོ་བ་རྣམས་ཀྱི་སྐྱབས་དང་མགོན་དང་དཔུང་གཉེར་དམ་པ་ཐུགས་བརྩེ་བ་སྙིང་རྗེ་ཆེན་པོའི་གཞན་དབང་དུ་གྱུར་པའི་འཕྲིན་ལས་བཟང་པོ་བདག་གིར་བསྐྱངས་བའི་རྣམ་པར་ཐར་བ་འདི་བཞིན་འབྱུང་བར་ལུང་བསྟན་དང་རྒྱུད་སྐུལ་ཞུ་བ་ཡིན་པའང་གོར་མ་ཆག་ཏེ། དུས་ཕྱིས་ཀྱི་རྣམ་པར་ཐར་བ་གང་ཞིག་བདག་གིར་སྐྱོང་བ་ལས་དཔོག་ནུས་པས་སོ།། ཡང་ཐེངས་གཅིག་ཤར་ཕྱོགས་དགྲ་ལྷ་ཐོག་ཕེབས་ཀྱིས་རྗེ་དམ་པའི་གཟིམ་ཤག་ཏུ་འཛུལ་འོང༌། གཟིམས་ཤག་གི་སྒོ་འགྲམ་དུ་ཡོད་པའི་གཟིམས་ཁྱི་དམར་རིལ་རྒྱུན་ལྡན་ཨ་ཕ་རྒྱལ་ལུ་དང་མེ་དང་སྤུ་ནང་བཞིན་ཡིན་ཡང་དེ་ཉིན་བགོམ་ནས་ཡོང་ནའང་གཟིམ་ཁྱིས་ཅི་ཡང་མ་བྱས་པར་དགེ་རྒན་དམ་པའི་འཁྲིས་སུ་བཅར། འཛུབ་མོ་གསུམ་གནམ་དུ་བསླངས་ཏེ། ད་ནས་རྩིས་པའི་ལོ་གསུམ་གྱི་རྗེས་སྙན་པའི་གཏམ་བཟང་ཞིག་གོ་རྒྱུ་ཡོད། ཞེས་གདེང་ཚད་ཡོད་པའི་རྣམ་པ་ལྟ་བུས་ཡ་མཚན་ཅན་གྱི་ལུང་བསྟན་དེ་ཉིད་ཕུལ་ནས་ཕྱིན་ལོག་སོང༌། རྗེ་དམ་པ་ཉིད་ཀྱིས་དེ་དོན་ཉིན་ཐོར་བཀོད་ནས་བཞག་པ་ལོ་གསུམ་སོང་བ་དང་རྒྱལ་ཁབ་སྲིད་གཞུང་གི་གནད་ཡོད་མི་སྣ་ཀྲུའུ་ཏེ་དང༌། རྒྱལ་སྲིད་སྤྱི་ཁྱབ་ཁང་གི་ཀྲུའུ་ལིང་གཞོན་པ་ཀྲུའུ་ཨེ་ལེ། ཀྲུའུ་ཞི་རྒན་པ་མའོ་ཙེ་ཏུང་གསུམ་ཀ་ལོ་དེ་ག་རང་ལ་དགོངས་པ་རྫོགས་ཏེ་རྒྱ་ནག་དུས་ཡུན་ཐུང་ངུ་ཞིག་ལ་གནམ་ས་དུས་གཅིག་ལ་ཁ་སློག་པ་ལྟ་བུའི་འཕོ་འགྱུར་ཆེན་པོ་དེ་ཉིད་བྱུང་བས། སྔར་ཉིན་ཐོར་བཀོད་པའི་ལུང་བསྟན་གྱི་བརྗེད་ཐོ་དེ་ཉིད་ལག་འཐིལ་ཀྱི་རྫས་བཞིན་མི་བསླུ་བ་བྱུང༌། དགུང་ལོ་ཞེ་ལྔ་པ་༡༩༧༤ལོར་སྐབས་བཅུ་པའི་ཀྲུང་ཨུ་ཚང་འཛོམས་གྲོས་ཚོགས་ཐེངས་གཉིས་པའི་ཐོག་ཏིང་ཤའོ་ཕིང་ཀྲུང་དབྱང་ཆབ་སྲིད་ཅུད་ཀྱི་རྒྱུན་ལས་ཨུད་ཡོན་དང་ཀྲུའུ་ཞི་གཞོན་པ་བསྐོ་བཞག་བྱས་པ་ལྟར་ཀྲུང་དབྱང་གི་གཙོ་སྐྱོང་པའི་གྲས་སུ་ཚུད་ཀྱང་ལོ་དེའི་ཟླ་བ་བཅུ་གཉིས་པའིནང་མའོ་ཙེ་ཏུང་དང་མ་འགྲིགས་ནས་གཡས་ལྷུང་པའི་ཞྭ་མོ་གཡོགས་ཏེ། གཡས་ལྷུང་གྱོད་གཞི་ཁྲ་ལོག་གི་རླུང་ཡན་ལ་རྒོལ་ལན་བསློག་པའི་ལས་འགུལ་ཚུགས་ཏེ་རྒྱལ་ཡོངས་ཟང་ཟིང་དུ་གྱུར། དེའི་ཕྱི་ལོར་ཡང་མང་ཚོགས་ནང་ཏིང་ལ་ངོ་རྒོལ་གྱི་སྦྱར་ཡིག་དང་ཚོགས་ཆེན་དུ་མ་བསྐང་བ་སོགས་སྲིད་པའི་རང་མཚང་གི་འདུ་ལོང་ཤིན་ཏུ་འཁྲུགས། དགུང་ལོ་ཞེ་དྲུག་པ་མེ་འབྲུག་༡༩༧༦ལོར་ཀྲུང་ཧྭ་མི་དམངས་སྤྱི་མཐུན་རྒྱལ་ཁབ་རྒྱལ་སྲིད་སྤྱི་ཁྱབ་ཁང་གི་ཨུ་ཡོན་ཀྲུའུ་ཏེ་དང༌། ཀྲུང་ལིན་ཀྲང་ཨེ་ལེ། ཀྲུའུ་ཞི་མའོ་ཙེ་ཏུང་གསུམ་ཀ་དགོངས་པ་རྫོགས། མའོ་དགོངས་པ་རྫོགས་པའི་སྐབས་རྒྱལ་ཡོངས་སུ་འཆར་གཞི་ལྡན་པའི་སྒོ་ནས་མྱ་ངན་གྱི་སྒྲིག་འཛུགས་གཞི་རྒྱ་ཆེ་བ་གཏིང་སྟེ། གོས་གསར་པ་གྱོན་མི་ཆོག་པ་དང༌། ངོ་བཀྲུ་མི་ཆོག་པ་སོགས་བྱས། ད་དུང་སྟོན་ལས་ཛ་དྲག་གི་སྐབས་ཡིན་ཡང་ངལ་ལས་འགྲོ་རྒྱུ་བཞག་ནས་མཉམ་ལས་སོ་སོས་སྤྱི་དངུལ་སྒོར་མོ་སྟོང་ཕྲག་མང་པོས་ཤོག་གུ་ཉོས་ཏེ་མེ་ཏོག་ཆེ་བ་ལ་རྒྱ་སྒོ་ཙམ་དང༌། ཆུང་བ་ལ་ཁུ་ཚུར་ཙམ་རེ་ཁྱད་འི་མེ་ཏོག་མང་པོ་བཟོས། དཔུང་པ་གཡོན་མ་ལ་རས་ནག་པོའི་དཔུང་ཤུབས་གྱོན་ནས་མྱ་ངན་གྱི་ཚོགས་ཆེན་ལ་བཅར། ཚོགས་ཆེན་ཐོགས་མའོ་ཡི་མཛད་རྗེས་དང་དགོངས་རྫོགས་ལས་འཕྲོས་པའི་གཏམ་བཤད་སྤེལ། སྐབས་དེར་མི་སུ་ཞིག་གིས་འཛུམ་མདངས་ཅུང་ཟད་རེ་ཤོར་ནའང་འཇུ་བཟུང་སྤྲོད་རྐྱང་བྱས་སྟབས་མང་ཚོགས་ཞེད་སྣང་དེ་བས་ཆེ་བསོགས་བྱུང་འདུག རྒྱ་འོག་སྡུག་པོ་མྱོང་མཁན་མི་མང་པོ་ཞིག་ནི་ཕྱི་རུ་འཛུམ་མདངས་ཕྱུང་མི་ཕོད་ཀྱང་ནང་དུ་ཁུ་བྱུག་ལ་ཆར་པ་དང་རྨ་བྱ་ལ་འབྲུག་སྐད་ལྟར་གནན་པར་དཀའ་བའི་དགའ་ཚོར་གྱིས་སེམས་ཁམས་ཡོངས་སུ་བཟི་བར་གྱུར་ཚུལ་ཡང་གྲགས་ཆེ། ལོ་དེར་རྒྱ་ནག་སྲིད་གཞུང་ལ་གནམ་ས་སློག་པ་ལྟ་བུའི་འགྱུར་བ་ཆེན་པོ་བྱུང་སྟེ། ཟླ་བ་བཅུ་པའི་ཚེས་བཅུ་ཉིན་ཅང་ཆིན་དང༌། ཝང་ཧུང་ཝེན། ཀྲང་ཁྲུན་ཅའོ། ཡའོ་ཝུན་ཡོན། བཅས་མི་བཞི་ཤོག་ཁག་རྩ་མེད་བཏང༌། དེ་དག་རིམ་པར་བཞིན་མའོ་རང་གི་སྐུ་ཟླ་དང༌། ཚ་བོ། ལས་དྲུང༌། བྱི་ཕྲུག་བཅས་ཡིན་པས་དེ་སྔོན་མའོ་ཞབས་བཞུགས་སྐབས་རིག་གནས་གསར་བརྗེའི་ལས་འགུལ་ཐབས་སྡུག་སྔ་ཕྱིར་སྤེལ་བ་རྣམས་ཀྱི་གཏེ་བོར་ངོས་འཛིན་གྱིས་རྒྱལ་ཡོངས་སུ་རྡུང་བརྡེགས་ཚ་ནན་ཏན། འདི་ནས་བཟུང་རིག་གནས་གསར་བརྗེ་ཆེན་པོའི་ལས་འགུལ་མཇུག་སྒྲིལ། ལོ་འདིའི་ཟླ་བ་༡༠ཚེས་༧་ལ་ཧྭ་གོ་ཧྤེང་རྒྱལ་སྲིད་སྤྱི་ཁྱབ་ཁང་གི་ཀྲུའུ་ཞི་ལ་བསྐོ་བཞག་བྱས། དེ་ཡང་མའོ་དགོངས་པ་རྫོགས་ཁར་ཧྭ་ལ། ཁྱོད་ཀྱིས་ཕྱག་ལས་གནང་ན་ང་བློ་བདེ་བ་འདུག ཅེས་གསུང་ཚུལ་ལ་བསྙད་དེ་བསྐོ་བཞག་བྱས་པ་ལས་བྱས་རྗེས་གང་ཡང་མེད་སྟབས་ཏིང་གི་དགོངས་པར་མ་བབ་པས་ཀྲུའུ་ཞི་མཛད་སྒོ་ཉིན་གོ་རྒྱུའི་ཉེ་བརྡ་གཏང་ཚུལ་ཡང་གྲགས་ཆེ་སྟེ་འཕྲོས་གླེང་ཙམ་མོ། ཏིང་གི་ཇུས་སྐུལ་འོག་ཧྭ་གོ་ཧྥེང་གི་མིང་ཐོག་ནས་སྔོན་གྱི་གུ་དོགས་པའི་སྲིད་ཇུས་དེ་ཆིངས་ཐག་གློད་པ་ལྟ་བུའི་གནས་སྐབས་གུ་ཡངས་སུ་བཏང་བས་མང་ཚོགས་ཁྲོད་ཀྱི་གྲྭ་བླ་མང་པོས་ཧྭ་ནི་སྐྱེ་བ་སྔོན་མ་དེ་རྒྱ་ཡི་དགེ་བཤེས་ཆེན་མོ་ཞིག་རེད་ཟེར་བ་དང༌། ཨ་ཞང་ཏིང་འདི་བཀའ་དྲིན་ཆེན་པོ་ཡིན་ཟེར་མཁན་ཡང་མང་པོ་བྱུང༌། གུ་ཡངས་ཅུང་ཟད་བྱུང་བ་དང་མང་ཚོགས་ནང་སྐུ་རིམ་ཞབས་བརྟན་སྒྲུབ་མཁན་ཇེ་མང་དུ་སོང་སྟེ་རྗེ་བླ་མ་འདི་ཉིད་ཡར་མར་གདན་དྲངས་མཁན་མང་དྲགས་ནས་ཐུགས་དམ་ཉམས་བཞེངས་ལའང་གད་ཆགས་ཡོང་ཉེན་གྱི་དོགས་ཟོན་བྱེད་དགོས་པ་བྱུང༌། འབུལ་བ་གང་ཞིག་བྱུང་བ་རྣམས་བསགས་ཏེ་རྒྱུན་ལྡན་ལྟར་ལོ་མཇུག་ཏུ་སངས་རྒྱས་སྟོང་མཆོད་རེ་འབུལ་གནང་མཛད་དེ། འབུལ་བའི་དངོས་རྫས་རྣམས་འཁྲུངས་ཁྱིམ་སོགས་སུ་ཞིག་གིས་ཀྱང་ཆུད་ཟོས་སུ་གཏོང་དུ་མི་འཇུག་པར་མིག་སྨན་མིག་ཐོག་ཏུ་འགྲོ་ངེས་མཛད། རྣམ་ཀུན་འབུལ་བའི་དངོས་པོ་རྣམས་ཆོས་ཕྱོགས་སུ་མ་གཏོགས་གང་བྱུང་གིས་བར་མ་དོར་དུ་ཆུད་ཟོས་སུ་ཅུང་ཟད་ཙམ་ཡང་མི་གཏོང་བའི་ཚུལ་རྣམས་ནི་འོག་ནས་ཀྱང་འཆད་པར་འགྱུར་རོ།། དེ་ནས་རིམ་གྱིས་དཀར་མཛེས་ཆུ་ཉིན་སྲིབ་ཀྱི་བླ་མ་དགེ་བའི་བཤེས་གཉེན་རིག་གནས་གསར་བརྗེའི་སྐབས་འདས་གྲོངས་མ་ཤོར་བ་རྣམས་ཕན་ཚུན་ལྐོག་ནས་རྒྱུད་འབྲེལ་བྱས་ཏེ། ཚེས་བཅུ་ཉེར་ལྔ་ནམ་ཡིན་ལ་ན་རོ་དབང་མོའི་བདག་འཇུག་དང་ཚོགས་འཁོར། སྐབས་འགར་ཟབ་ལམ་བླ་མ་མཆོད་པ་དང་ལམ་རིམ་བདུད་རྩིའི་སྙིང་པོ་སོགས་མངོན་ཆུང་གིས་མཉམ་ཚོགས་མཛད་པ་སོགས་ཡུལ་དུས་གནས་སྐབས་དང་བསྟུན་ནས་རྣམ་པར་དཀར་བའི་མཛད་པ་རྒྱ་ཆེར་བསྐྱངས། འཆག་འཆག་ཐམས་ཅད་རྡོ་ལ་བརྡབས་ནས་བཅག། ཚིག་ཚིག་ཡོད་ཚད་མེ་ལ་འཕངས་ནས་བསྲེགས།། མཁོ་མཁོ་ཕལ་ཆེར་རྒྱ་མཛོད་ནང་དུ་བསྡུས།། ཡོད་ཡོད་མཐའ་དག་བཅོམ་ནས་མེད་པར་བྱས།། བླ་ཆེན་ཕལ་ཆེར་བཙོན་ཁང་ནང་དུ་འདས།། དཔོན་ཆེན་ཕལ་ཆེར་ལྟོགས་ཤི་ཐེབས་ནས་གྲོངས།། མཁས་ཆེན་ཕལ་ཆེར་དོ་དམ་འོག་ཏུ་བཀྲོངས།། དགོན་ཆེན་ཕལ་ཆེར་འབར་རྫས་བཞག་ནས་གཏོར།། སྐུ་རྟེན་སྐེ་ལ་ཐག་པ་བཏགས་ནས་འཐེན།། གསུང་རབ་གླེགས་བམ་མེ་ལྷའི་ཞལ་དུ་སྟབས།། ཐུགས་རྟེན་སྐུ་གདུང་འདམ་རྙོག་གསེབ་ཏུ་བརྫངས།། མཆོད་རྟེན་ས་ཚྭ་ཆམ་ལུད་ནང་དུ་བརྒྱབས།། ལ་རྒྱ་ཅན་ལ་གསར་བརྗེ་ངོ་ལོག་བཏགས།། ཆོས་དད་ཅན་ལ་ཀླད་པ་ལྗང་ཁུ་འབོད།། ལྷ་འདྲེ་གདོན་བགེགས་བྲིས་པའི་ཤོག་ཞྭ་འོག། རི་གྲོང་རྒྱ་ཐང་རྣམས་སུ་ཁྲོམ་སྐོར་ཁྲིད།། གྲལ་རིམ་དགྲ་གྲོགས་འགལ་བའི་འབོད་ཚིག་དང༌།། གསར་བརྗེ་ལངས་ཕྱོགས་བརྟན་པོའི་ཁ་གཡང་འོག། མི་ཚོགས་ཁྲི་ཕྲག་བསྡུས་པའི་ཚོགས་རྭ་ནང༌།། སྤྱོད་པའི་མཚམས་ལས་བརྒལ་བའི་འཐབ་འཛིངས་བཏང༌།། ཡ་ཀི་ལིའུ་ཧྲའོ་ཆིང་གི་མན་ཆད་དང༌།། མ་ཀི་གྲྭ་རྐྱང་དཀྱུས་མ་ཡན་ཆད་ལ།། གསར་བརྗེ་ལམ་ཕྱོགས་འགལ་བའི་ཞྭ་མོ་བསྐོན།། འཐབ་རྩོད་རྡུང་བརྡེགས་བཙན་པོས་ནམ་ཟླ་བསྐྱལ།། དམག་སྤྱི་ལིའུ་པེའོ་གནམ་གྲུ་གཏོར་ནས་བསད།། པཎ་ཆེན་བླ་མ་ལོ་དགུར་བཙོན་དུ་བཅུག། ཤོའུ་ཕིང་ཐུའུ་ལ་ཅིན་གྱི་ཁྲང་ཀྲའོ་བྱས།། ཀྲང་དབྱང་སྲིད་གཞུང་སྟོན་ཀའི་རླུང་ལྟར་འཚུབས།། མི་རྩ་ཤེས་རྒྱུས་མེད་པའི་རྒྱ་ཕྲུག་དང༌།། ཤེས་བྱ་ཡོན་ཏན་མེད་པའི་བོད་ཕྲུག་ཚོ།། ཁུངས་ལུང་རྒྱུ་མཚན་མེད་པའི་བསླབ་བྱའི་འོག། ཅི་ཡིན་འདི་ཡིན་མེད་པའི་སྨྱོ་རྒྱུག་བྱེད།། ཉེས་མེད་དཔོན་ལ་མཚང་འབྲུ་རྡུང་བརྡེགས་བྱེད།། རྒྱུས་མེད་སྐུ་ལ་རྡོ་དང་སྟ་རེ་བཞུས།། དོན་མེད་མི་ལ་ཁ་དགྲ་སྣ་དགྲ་བསགས།། ཤེས་མེད་སྤྲང་པོའི་རང་རྟགས་བསྟན་མཁན་མང༌།། པདྨའི་གསུང་གི་མ་འོངས་ལུང་བསྟན་དང༌།། བླ་སྤྲུལ་མཁས་པའི་བསླབ་བྱ་ལམ་བསྟན་ཀུན།། དགོངས་པའི་བབ་སོ་གཅིག་ཏུ་འཁྱིལ་བའི་ཚུལ།། མཐོང་ཚེ་འདས་དོན་རྨི་ལམ་བཞིན་དུ་དྲན།། ལྷ་ཆོས་མི་ཆོས་གང་དུའང་མི་ཐེ་བའི།། རིག་གནས་གསར་བརྗེ་ཆེན་མོའི་རླུང་འཚུབ་ནང༌།། རིང་ནས་གོམས་པའི་དམ་པའི་ལྷ་ཆོས་ཚུལ།། གསལ་རིག་སེམས་དང་འོ་ཆུ་བཞིན་དུ་འདྲེས།། ཞོགས་པར་ཡི་དམ་ལྷ་ཡི་བདག་འཇུག་ལེན།། ཉིན་མོར་སྒང་ཀའི་རི་ལ་ལུག་རྫི་ཕེབས།། དགོང་མོར་ཐུན་དྲུག་བླ་མའི་རྣལ་འབྱོར་སྒོམ།། ཐུན་མཚམས་རྣམས་སུ་བྱང་ཆུབ་ལམ་རིམ་གཟིགས།། ཁམས་རིགས་བཞི་གསུམ་བཅུ་གཉིས་གྲགས་པའི་དབུས།། ཏྲེ་ཤོད་ད་ར་ཁག་ལྔའི་ཡུལ་ལྗོངས་སུ།། ནག་ཕྱོགས་མུན་པའི་ཡོལ་བ་འཐེན་པའི་གསེབ།། གང་ཁྱོད་དུང་གི་ཟླ་བ་བཞིན་དུ་ཚེས།། དམར་སྲུང་དམག་གི་དམར་པོའི་རུ་ཚོན་འོག། ཕལ་བའི་སྐྱེ་བོ་ཕལ་ཆེར་འགྱུར་ན་ཡང༌།། ཕ་བཟང་བུ་ཁྱོད་གསེར་གྱི་ཕ་ཝང་བཞིན།། མདོ་དབུས་འཛིན་མའི་འདུས་མདོ་འདི་ན་ལྷག། ཐུགས་བསྐྱེད་བཙན་པོའི་ཐུགས་ཀྱི་མེ་ལོང་ངོས།། དམ་པའི་རང་རྟགས་འབུར་བའི་དམ་བཅའ་བརྟན།། ཞལ་རས་འཛུམ་པའི་ཞལ་གྱི་བུམ་བཟང་ནས།། གསུང་རབ་དགོངས་འགྲེལ་གསུང་པའི་ལེགས་བཤད་སྙན།། སྐུ་ལ་རྒྱུན་དུ་ཐང་གོས་གོན་པ་དང༌།། གསུང་ལ་མདོ་སྔགས་ཆོས་ཚུལ་ཟབ་མོས་རྒྱན།། ཐུགས་ལ་བསྟན་དང་འགྲོ་བའི་དོན་ཆེན་བརྣག། དམ་པའི་དབུས་ན་དམ་པ་ཁྱོད་འདྲ་དཀོན།། དཀོན་མཆོག་དབུ་འཕང་དགུང་སྔོན་དབྱིངས་ན་བཏེགས།། དད་ལྡན་སྐྱེ་བོ་སྤྲིན་ཚོགས་ཇི་བཞིན་བཏིབས།། དྲེགས་པའི་ལྷ་སྲུང་བྲན་གཡོག་བཞིན་དུ་འཁོལ།། ནུས་པའི་འཕྲིན་ལས་དབྱར་གྱི་མཚོ་བཞིན་བརྟས།། མདོར་ན་གང་གི་རླབས་ཆེ་སྤྱོད་པའི་ཚུལ།། དམ་པའི་སྐྱེ་བོ་གཞན་དང་བསྡུར་བྱས་ན།། རི་རབ་དང་ནི་ཡུང་འབྲུ་ལྟར་གྱུར་པས།། བདག་འདྲས་མཐའ་དག་བརྗོད་པར་ནུས་མ་ལགས།། ཞེས་པ་ནི་རིག་གནས་གསར་བརྗེ་ཆེན་པོའི་སྐབས་ཀྱི་བྱུང་རིམ་དང་བསྟུན་ནས་བརྡ་རྙིང་དང་མངོན་བརྗོད་ཀྱིས་མ་བཅིངས་པར་གོ་བདེ་བའི་ལུགས་སུ་བྱས་པའི་བར་སྐབས་ཀྱི་ངལ་བསོ་བའི་ཚིགས་སུ་བཅད་པའོ།། གདོང་ལྔས་བཏང་པའི་ཀཻ་ལ་ཤ་རི་རྟ་གདོང་འབར་བས་བཞུས་པའི་རླབས་རྒྱུན་གཤིན་རྗེ་ཕྱོགས་སུ་རྒྱུ་དང་ལྷན་ཅིག་སྲིད་པའི་སྒྲོན་མེ་དུས་ཀྱི་ཆུ་ལྷའི་རུམ་དུ་གནལ།། མིག་སྨན་གོས་ཅན་སྨག་གིས་བསྟིམས་པའི་གཉིས་འཐུང་དག་ནི་ཆགས་སྡང་ཆང་གིས་ཡིད་དག་མྱོས་ཏེ་འཚེ་བའི་སྣ་ཞགས་ འཁྱོགས་པོའི་འགྲོས་ཀྱིས་ཕྱོགས་ཀྱི་རྫིང་བུའི་ཁྱོན་ཀུན་བཅིངས།། དེ་ཚེ་གང་གི་སྙིང་སྟོབས་གནམ་མཐོངས་མཁྱེན་བརྩེ་ཉི་ཟླའི་དཀྱིལ་འཁོར་ཟླུམ་པོའི་འོད་ཞགས་རྣོན་པོས་ལུང་རྟོགས་བསྟན་དང་འགྲོ་བའི་པདྨོ་ཀུ་མུ་ཏ་ཁ་ལྷན་ཅིག་བཞད།། རྒྱལ་བསྟན་མྱ་ངན་མེད་པའི་དགའ་ཚལ་འབྱེད་ལ་ལེགས་བཤད་གདུབ་སིལ་འཁྲོལ་བའི་རྐང་གདུབ་ཀྱིས་བསྣུམས་བསྡུ་བཞིའི་གར་མཁན་མཻ་ན་ཀ་ཁྱོད་སྲས་བཅས་རྒྱལ་བའི་སྤྱན་སྔར་མཛེས།། རྗེ་བཙུན་བླ་མ་དམ་པ་ཀླུ་སྦྱིན་དགེ་བའི་བཤེས་གཉེན་ཆེན་པོ་བློ་བཟང་འཇམ་དབྱངས་དཔལ་བཟང་པོ་མཆོག་གི་རྣམ་པར་ཐར་པ་མདོ་ཙམ་བརྗོད་པ་དད་གསུམ་རྦ་རླབས་ཕྱུར་བའི་ཆུ་གཏེར་ལས་དུས་འགྱུར་བྱུང་བ་ནས་སྲིད་ཇུས་གུ་ཡངས་མ་བྱུང་བར་གྱི་ཐུགས་བསྐྱེད་བརྟན་པོས་འགྲོ་དོན་ཇི་ལྟར་མཛད་ཚུལ་གྱི་རླབས་ཕྲེང་སྟེ་གསུམ་པའོ།། །།
འདི་ནི་མེ་སྤྲེལ་（༡༩༥༦）ལོར་བོད་རང་སྐྱོང་ལྗོངས་གྲ་སྒྲིག་ཨུ་ཡོན་ལྷན་ཁང་དབུ་བརྙེས་ནས་ལས་ཁུངས་སོ་སོའི་རུམ་པ་ཁག་གི་ལས་བྱེད་མི་སྣ་གཞུང་བླ་ཁམས་གསུམ་དང་། བོད་ལས་དོན་ཨུ་ཡོན་ལྷན་ཁང་བཅས་ཕྱོགས་བཞི་ནས་མི་གྲངས་ཆ་གསེས་ཀྱིས་བསྐོ་གཏོང་གནང་བ་བཞིན་བླ་བྲང་ཁོངས་ནས་བོད་རང་སྐྱོང་ལྗོངས་གྲ་སྒྲིག་ཨུ་ཡོན་ལྷན་ཁང་གི་ལས་དོན་ནང་བཞུགས་མི་ཛ་སག་ལྷ་སྨོན་ཡེ་ཤེས་ཚུལ་ཁྲིམས་ཀྱིས་གཙོས་པའི་ཞབའ་འབྲིང་སེར་སྐྱ་ལྔ་བཅུ་སྐོར་ལྷ་སར་རྒྱུན་བཞུགས་གནང་དགོས་པརབརྟེན་བྱེས་བཞུགས་ནང་སྒང་ཡིག་ཚང་དང་བཅས་པ་གསར་དུ་བཙུགས་ཤིང། ལྷ་ས་ནང་སྒང་གི་གཙོ་འགན་ཛ་སག་ལྷ་སྨོན་གྱིས་གནང་ཐོག གལ་ཆེའི་ཚོགས་གྲོས་གནང་རྒྱུ་སོགས་མཉམ་སྡེབ་འགོ་ཁྲིད་གྲས་ཀའི་ཁོངས་སུ་ཏཱ་བླ་མ་གཅིག་དང། ཐའི་ཇི་གཅིག་རིམ་བཞི་གསུམ། བླ་སྤྲུལ་གཅིག་བཅས་ཡོད། ལྷ་ས་ནང་སྒང་གི་གཙོ་བོའི་ལས་འགན་ནི། བོད་རང་སྐྱོང་ལྗོངས་གྲ་སྒྲིག་ཨུ་ཡོན་ལྷན་ཁང་གི་ལས་དོན་ནང་ཞུགས་མཁན་བླ་ཁོངས་མི་སྣ་རྣམས་ལ་ཏང་གི་འགོ་ཁྲིད་འོག་འགན་བབ་ལས་དོན་ཁག་ལེགས་འགྲུབ་ཡོང་བ་དང། རྒྱ་བོད་གཞུང་བླ་ཁམས་གསུམ་དང་བཅས་པའི་མཐུན་སྒྲིལ་ཡག་པོ་ཡོང་བ་བྱས་ཏེ་བླ་བྲང་གི་མཚན་ལ་ཤས་གཞི་མི་འབྱུང་བའི་བསྐུལ་འདེད་སློབ་གཅུན་བྱ་རྒྱུ་དང། བོད་ལས་དོན་ཨུ་ཡོན་ལྷན་ཁང་ལ་འབྲེལ་གཏུགས་ཞུས་ཏེ་གཞིས་བྱེས་ཀྱི་ལས་དོན་གནས་ཚུལ་གང་ཅིའི་སྐོར་དགོངས་བསྐོར་དང་། རེ་འདུན་བསམ་འཆར་བརྗེ་རེས་སོགས་ཞུ་རྒྱུ། བཀའ་ཤག་ལ་གཞུང་བླའི་དབར་གྱི་གནད་དོན་གང་ཅིའི་གྲོས་མོལ་དང་མཐུན་ལམ་འབྲེལ་བ་ཞུ་རྒྱུ། རྩེ་སྤྱི་འདོམས་ལས་ཁུངས་ལ་ཡིག་ཐོག་ནས་ལས་དོན་སྙན་སེང་ཞུ་རྒྱུ། གཞིས་ཡོད་ནང་ཨུ་ཡོན་ལྷན་ཁང་དང་རྒྱུན་དུ་གནས་ཚུལ་དང་བསམ་འཆར་སྤེལ་རེས་བྱ་རྒྱུ་སོགས་རེད། ལྷ་ས་ནང་སྒང་ཡིག་ཚང་ལ་གཙོ་འགན་འཁུར་མི་རིམ་པ་ལྔ་པའི་མགྲོན་གཉེར་གཅིག་དང།དྲུང་ཡིག་གཅིག ཡིག་འབྲི་ལས་བྱ་ཞབས་སྡོད་པ་གསུམ། གཉེར་པ་གཅིག མ་ཆེན་དང། ཡིག་སྐྱེལ་སོགས་མི་བདུན་བཅས་ཡོད་པ་དང། དེས་ནང་སྒང་འགོ་ཁྲིད་ཀྱི་བཀའ་བཀོད་འོག་ལྷ་ས་ནང་སྒང་གི་བཀའ་ཡིག་དང། གཤམ་གྱི་སྙན་ཞུ་ལན་འབུལ་དང། བཀའ་བསྒྱུར་རྒྱུ་བཅས་ཀྱི་ལས་འགན་འཁུར་སྒྲུབ་ཞུ་དགོས་པ་རེད།
སྲས་སྤྲུལ་སྐུ། སྒྲུབ་བླ་ཀརྨ་རིག་འཛིན། གད་ཆགས་མི་ནུབ་རྒྱལ་མཚན། སྐྱོ་བྲག་མི་འགྱུར་ཉི་མ། མགོན་པོ་བསྟན་གྲགས་སྤྲུལ་སྐུ། འགྱུར་མེད་ཡེ་ཤེས། རྟ་རྣ་ཨ་སྤེན། སྒྲུབ་སྤྲུལ། སྐྱོ་བྲག་གསལ་བསྟན་དུང་གསུམ། ལྷོ་འབྲོང་སྤྲུལ་རྒྱལ་བའི་མྱུ་གུ། སྤོ་ར་བླ་རྒན་ཀརྨ་ཆོས་འཕེལ། བླ་རྒན་རབ་འབྱོར། སྒམ་པོ་མཆོག་སྤྲུལ། རྒྱལ་དབང་བཅུ་དྲུག་པ་རིག་པའི་རྡོ་རྗེ། སི་ཏུ་པདྨ་དབང་མཆོག་རྒྱལ་པོ། འབྲུག་ཆེན་ཐམས་ཅད་མཁྱེན་པ། འབྲུག་ཡོངས་འཛིན་བདུན་པ། གནས་ནང་དཔའ་བོ། སྟག་ལུང་མ་སྤྲུལ། བེ་རུ་མཁྱེན་བརྩེ། དཔལ་སྤུང་དབོན་སྤྲུལ། ཀར་སྲས་ཀོང་སྤྲུལ། དཔལ་ལྡན་མཁྱེན་བརྩེའི་འོད་ཟེར་སོགས་འབྲི་འབྲུག་ཡེལ་སྟག་འབའ་རོམ་གྱི་གསར་རྙིང་གྲུབ་མཐའ་རིས་མེད་ཀྱི་མཁས་གྲུབ། སྐྱེས་ཆེན་གྲངས་མེད་ཞབས་ལ་གཏུགས་ནས། སུམ་རྟགས་དག་གསུམ། སྨན་རྩིས་སོགས་ཐུན་མོང་རིག་པའི་གནས་དང་། ནང་དོན་མདོ་སྔགས་བཀའ་གཏེར་མན་ངག་ཡན་ལག་དང་བཅས་པར་གསན་བསམ་མཛད།
མདོ་སྨད་རྡོ་སྟོད་ཁུལ་དུ་ཡབ་ཚེ་རིང་འབུམ་དང་ཡུམ་སྐྱིད་མོ་ཡག་གི་སྲས་སུ་རབ་བྱུང་བཅུ་གཉིས་པའི་ཆུ་འབྲུག(༡༧༡༢)ལོར་འཁྲུངས། 《སྟག་ཚང་ལྷ་མོ་ཀིརྟི་དྭགོན་གྱི་ལོ་རྒྱུས》གསར་རྩོམ་ནང་དགུང་རྙིང་ལྕགས་བྱ(༡༦༨༡)ལོ་ཡིན་པར་བཤད། དགུང་ལོ་བརྒྱད་ལ་། ཕེབས་དུས《ལམ་རིམ་ཉུང་ངུ་མཁས་པ་དགྱེས་པའི་མཆོད། སྤྲིན》ཞེས་པ་ལྗགས་རྩོམ་མཛད། གཉན་རྩེ་རིན་པོ་ཆེའི་། དྲུང་ནས་དགེ་ཚུལ་གྱི་སྡོམ་པ་བཞེས་ཤིང་མདོ་སྔགས་ཀྱི་། ཆོས་མང་དུ་གསན། དགུང་ལོ་ཉེར་གསུམ་པ་ཤིང་། སྟག༡༧༣༤ལོར་དབུས་སུ་བྱོན། རྒྱལ་སྲས་རིན་པོ་ཆེ་། འཇིགས་མེད་ཡེ་ཤེས་གྲགས་པ་ཏཱ་ལའི་བླ་མ་སྐུ་ཕྲེང་བདུན། པའི་སྐུ་ཚབ་ཏུ་བཞུགས་པའི་དྲུང་ནས་བསྙེན་རྫོགས་ཀྱི། སྡོམ་པ་བཞེས། པཎ་ཆེན་རིན་པོ་ཆེ་སྐུ་ཕྲེང་ལྔ་པ་བློབཟང་ཡེ་ཤེས་དང་། རྒྱལ་མཁན་ཆེན་གྲགས་པ་རྒྱལམཚན། ས་སྐྱ་མཁན་ཆེན་དཔལ་ལྡན་ཆོས་སྐྱོང་། ཁྲི་ཆེན་རྒྱལ་མཚན་སེང་གེའཇམ་དབྱངས་བཞད་པ་འཇིགསམེད་དབང་པོ། ལྕང་སྐྱ་རོལ་པའི་རྡོ་རྗེ་བཅས་བླ་མར་བསྟེན་ནས་མདོ་སྔགས་ཀྱི་ཆོས་བཀའ་ཡོངས་སུ་རྫོགས་པགསན། དགུང་ལོ་སོ་བདུན་པ་རབ་བྱུང་བཅུ་གསུམ་པའི་ས་འབྲུག(༡༧༤༨)ལོར་ཐ་ལ་རི་ཁྲོད་དུ་ཀིརྟི་དགོན་པའི་རྨང་གཞི་བཏིང་སྟེ་མིང་ལ་རྣམ་རྒྱལ་བདེ་ཆེན་གླིང་ཞེསབཏགས། སྔ་ཕྱིར་རོང་པོ་ཁུལ་དང་། ཅོ་ནེ། མཛོདདགེརྒྱལ་རོང་། རྔ་བ། སོག་ཡུལ་སོགས་སུ་བྱོནནས་བསྟན་འགྲོའི་དོན་རྒྱ་ཆེར་མཛད། དགུང་ལོ་དྲུག་ཅུ་བཞེས་པ་རབ་བྱུང་བཅུ་གསུམ་པའི་ལྕགས་ཡོས(༡༧༧༡)ལོར་སྐུ་གཤེགས། 《སྟག་ཚང་ལྷ་མོ་ཀིརྟི་དགོན་གྱི་ལོ་རྒྱུས》གསར་རྩོམ་ནང་སྐུ་གཤེགས་པའི་ལོ་ཤིང་ཕག་(༡༧༥༥)ལོ་ཡིན་པར་བཤད། སྐུ་གདུང་དམར་གདུང་དུ་བཞུགས་སུ་གསོལ་བ་དེང་སང་ཡང་མ་ཉམས་པརབཞུགས་པ་སྟག་ཚང་ལྷ་མོ་དགོན་དུ་མཇལ་རྒྱུ་འདུགགསུང་རྩོམ་མི་ཉུང་བ་ཞིག་ཡོད་ཚོད་འདུག་ཀྱང་པོདགྲངས་དང་ལེ་ཚན་ཇི་ཡོད་དཔྱད་གཞི་གསལ་བ་ཞིག་མརྙེད། ལོ་རྒྱུས་རྣམ་ཐར་ཁོང་ཉིད་ཀྱི་དངོས་སློབ་ཧོརསྤྲུལ་སྐུ་འཇམ་དབྱངས་མཁས་གྲུབ་པས་མཛད་པ་དངགསང་བའི་རྣམ་ཐར་གསང་ཚིག་མུ་ཏོ་རྒྱ་མཚོ་དོན་ལྡནགྱིས་མཛད་པ་ཡོད། ལོ་རྒྱུས་གནད་བསྡུས《མདོ་སྨདཆོས་འབྱུང》ལྕགས་དཔར་མའི་ཤོག་གྲངས༧༡༧ནས“༧༡༩བར་དང《སྟག་ཚང་ལྷ་མོ་ཀིརྟི་དགོན་གྱི་ལོ་རྒྱུས》ལྕགས་དཔར་མའི་ཤོག་གྲངས༣༣ནས་ཤོག་གྲངས༣༨བར་གསལ་ལོ། །
"དབྱིན་ཡུལ་དུ་ཕེབས་སྐབས་སྐུ་ཚབ་རྣམ་པས་དབྱིན་ཇིའི་སྲིད་བློན་ Attlee དང༌། ཕྱི་སྲིད་བློན་ཆེན་དང་ཚོང་དོན་བློན་ཆེན་བཅས་དང་མཇལ་འཕྲད་ཀྱིས་ཚོང་དོན་སྐོར་གྲོས་མོལ་གནང༌། དེ་བཞིན་སྐུ་ཞབས་ Sir Winston Churchill དང༌། དེ་བཞིན་ Major Bailey, Sir Basil Gould, Hopkinson Major Sherab Charles Bell གི་བུ་མོ་སོགས་དེ་སྔ་བོད་དུ་ཕེབས་མྱོང་བའི་མི་སྣ་ཁག་ཅིག་དང་ཡང་མཇལ་འཕྲད་གནང༌། དེ་ནས་སྐུ་ཚབ་རྣམས་France Switzerland, Italy, Egypt བརྒྱུད་རྒྱ་གར་དུ་ཚུར་ཕེབས་ཤིང་ཕྱོགས་བསྐྱོད་དེ་དག་ཚང་མའི་སྐབས་བོད་པའི་ལག་འཁྱེར་ཐོག་ནས་ཕེབས་པ་རེད།"
ཏཱ་ལའི་བླ་མ་སྐུ་ཕྲེང་བཅུ་གསུམ་པའི་སྐུ་གདུང་རིལ་པོ་མ་ཉམས་པར་བཞུགས་པའི་གསེར་གདུང་ཡིན་། དེའི་མཐོ་ཚད་ལ་ཐོག་སོ་གསུམ་དང་། མཆོད་རྟེན་གྱི་རྒྱུར་གསེར་རྒྱ་ཐུར་གྱི་སྲང་ཚིག་ཁྲི་ལྷག་ཙམ་དང་ཕྲ་རྒྱན་དང་བཟོ་བཀོད་ཐད་གསེར་གདུང་ཁག་བརྒྱད་ཀྱི་ནང་ནས་སྤུད་ཚད་ལེགས་ཤོད་ཡིན་། ལྷ་ཁང་འདིའི་ཐོག་བརྩེགས་གཉིས་པར་ཏཱ་ལའི་བླ་མ་སྐུ་ཕྲེང་བཅུ་གསུམ་པའི་རྣམ་ཐར་ཆ་ཚང་ལྡེབས་བྲིས་སུ་བཀོད་པ་དང་། པེ་ཅིང་དུ་མན་ཆིང་གོང་མ་ཀོང་ཤུས་དང་། བཙུན་མོ་ཚི་ཤིས་ཐའི་ཧོ་གཉིས་དང་ཐུག་འཕྲད་གནང་བའི་སྐོར་བྲིས་ཡོད་། མཆོད་རྟེན་འདིའི་བུམ་པའི་ནང་དུ་ཏཱ་ལའི་བླ་མ་སྐུ་ཕྲེང་བཅུ་གསུམ་པའི་དམར་གདུང་ཉམས་ཆག་མེད་པར་བཞུགས་པ་དང་། གཞན་ཡང་རྩེ་ནས་ཞབས་བར་དུ་ལོ་རྒྱུས་ཁུངས་བཙན་ཡོད་པའི་ནང་རྟེན་མང་པོ་དང་། བཀའ་བསྟན་འགྱུར་སོགས་གསུང་རབ་མང་པོ་ཡོད་།
གླེང་དབོན་པད་མ་སྐལ་བཟང་ལགས་ཀྱིས་བརྩམས་པའི་བོད་ཀྱི་ཉེ་རབས་ལོ་རྒྱུས་ཐོག་བྱུང་བའི་ཆེས་མཐོའི་སྲིད་འཛིན་ཚོགས་པ་སྟེ་བོད་ལྗོངས་ཚོགས་འདུ་རྒྱས་འཛོམས་སྐོར་རགས་ཙམ་གླེང་བ། ༡༩༩༡ལོའི་ཟླ་༩ཚེས་༡༥ཉིན། པེ་ཅིན་དུ་འཚོགས་པའི་ཀྲུང་གོའི་བོད་རིག་པའི་ཤེས་རིག་དཔྱད་གླེང་ཚོགས་འདུའི་ཐོག་སྤེལ། བོད་ལྗོངས་མི་དམངས་དཔེ་སྐྲུན་ཁང་ནས་༢༠༡༤ལོའི་ཟླ་༡༢སུ། དཔར་བའི་བརྩམས་ཆོས་མེས་པོའི་དྲང་ཐིག་ཏུ་བསྡུས།
"Todos los seres humanos nacen libres e iguales en dignidad y derechos y, dotados como están de razón y conciencia, deben comportarse fraternalmente los unos con los otros."
ཕྱི་ལོ་ 1642 ལོར་རྒྱལ་དབང་ལྔ་པ་ཆེན་པོས་བོད་ལྗོངས་ཡོངས་ལ་མངའ་དབང་བསྒྱུར་ཏེ་བོད་གཞུང་དགའ་ལྡན་ཕོ་བྲང་ཕྱོགས་ལས་རྣམ་རྒྱལ་གྱི་གཞུང་དབུ་བརྙེས། ལོ་དེར་མན་ཇུའི་རྒྱལ་པོ་དང་པོ་ཤུན་རྩེ་ནས་ྋགོང་ས་ལྔ་པ་ཆེན་པོ་རྒྱ་ནག་ལ་གདན་ཞུས་སྐབས་རྒྱལ་ཁབ་གཞན་གྱི་རྒྱལ་པོ་གདན་འདྲེན་ཞུས་པ་ལྟར་གུས་བཀུར་བརྩི་མཐོང་དང་བཞུགས་སྒྲིག་ཞུས་ཡོད། དེ་ལྟར་རྒྱལ་ཁབ་འདྲ་མཉམ་གྱི་རྣམ་པའི་ཐོག་བླ་སློབ་མཆོད་ཡོན་གྱི་བརྩི་ཐོང་སྲིད་ན་མ་གྲགས་པའི་བསྟི་བསྟང་ཆེན་པོ་ཞུས་འདུག། སྐབས་དེར་གོང་མ་ཤུན་རྩེ་ནས་ྋརྒྱལ་མཆོག་ལྔ་པ་ཆེན་པོར་མཚན་གསོལ་འཇའ་ས་གསེར་ཐམ་ཕུལ་བ་དེའི་ཁ་རིས་བརྗོད་ཚིག་ཏུ་ནུབ་ཕྱོགས་དགེ་བའི་ཞིང་གི་ྋརྒྱལ་དབང་ས་སྟེང་ཡོངས་ཀྱི་བདག་པོ་ཐམས་ཅད་མཁྱེན་པ་བཛྲ་དྷ་ར་ཏཱ་ལའི་བླ་མའི་ཐམ་ཀ་ཞེས་འཁོད་པའི་བརྗོད་དོན་ནས་བོད་རྒྱ་ཁོངས་མིན་པ་གསལ་པོ་རྟོགས་ཐུབ། དེ་བཞིན་ྋགོང་ས་སྐུ་ཕྲེང་ལྔ་པ་ཆེན་པོས་རྒྱ་ནག་ཅིན་རྒྱལ་པོར་མཉ་ཤྲི་ཞེས་ཆེ་བརྗོད་ཀྱི་མཚན་གནས་གནང། དེ་ཡང་ྋགོང་ས་ཏཱ་ལའི་བླ་མ་སྐུ་ཐོག་རིམ་པས་དབང་བསྒྱུར་གནང་བ་ནས་དུས་རབས་བཅུ་དགུ་པ་ཙམ་བར་ྋགོང་ས་ཏཱ་ལའི་བླ་མ་དང༌། རྒྱ་ནག་གོང་མའི་དབར་འབྲེལ་བ་བྱུང་ཞིང༌། དེ་ནི་ཕྱོགས་གཅིག་ནས་ཆོས་དང༌། གཉིས་ནས་སྲིད་ཀྱི་འགོ་འཁྲིད་དབར་གྱི་འབྲེལ་བ་ཞིག་རེད།
ནུབ་ཕྱོགས་རང་དབང་ལུང་པའི་གྲོང་ཁྱེར་ནང༌༎ སྡུག་དང་མིག་ཆུས་སེམས་ཁོང་ཁེངས་པ་ཡི༎ ཁྲག་རྒྱུན་གཅིག་པའི་བོད་རིགས་སྤུན་ཟླ་ཚོས༎ དྲན་རྟེན་འདྲ་པར་བཏབ་པའི་འཚང་ཁ་ཆེ༎
སུམ་སྟོང་བདུན་བརྒྱའི་འཐུས་མི་ཚོགས་ན་ཡང༌༎ གཏམ་བརྗོད་རང་དབང་མེད་པའི་གུང་ཁྲན་གྱི༎ གྲལ་བསྟར་འགྲིགས་པའི་སྣང་བརྙན་རྫུན་འབག་གིས༎ རང་དབང་བདེན་པའི་ཚོགས་རར་འགྲན་ནུས་མིན༎
སྡེ་ཚན་འདི་ནི་བོད་ཀྱི་གསོ་བ་རིག་པ་དང་རྩིས་རིག་པའི་གཞུང་ལུགས་ཏེ་སྔོན་བྱོན་མཁས་དབང་རྣམས་ཀྱི་དྲི་མ་མེད་པའི་བརྩམས་ཆོས་རིགས་ཕྱོགས་བསྒྲིགས་དང་ཞིབ་འཇུག འཚོལ་བསྡུ་བདག་ཉར་བྱེད་མཁན་གྱི་སྡེ་ཚན་ཞིག་ཡིན་ལ། སྡེ་ཚན་འདི་ནས་ལོ་ངོ་སྟོང་ཕྲག་གི་ལོ་རྒྱུས་ལྡན་པའི་རིག་གཞུང་འདི་ཉིད་ཉམས་པ་སླར་གསོ་དང་། ཡོད་པ་རྒྱུད་འཛིན། མེད་པ་གསར་འདྲེན་བཅས་རྩ་དོན་དུ་བཟུང་སྟེ་རྒྱུན་ཆད་ལ་ཉེ་བའི་སྨན་རྩིས་གཞུང་ལུགས་དང་ཉམས་ཡིག་རིགས་འཚོལ་སྒྲུབ་དང་མྱུར་སྐྱོབ། ཞིབ་འཇུག་བྱེད་རྒྱུ་དང་། དེང་དུས་འཚོ་བཞུགས་ཡོད་པའི་བོད་ཕྱི་ནང་གི་མཁས་དབང་རྣམས་ཀྱི་བརྩམས་ཆོས་དང་ལོ་རྒྱུས་ཕྱོགས་བསྒྲིགས་དང་ཞུ་དག་དཔར་སྐྲུན་སོགས་བྱེད་བཞིན་པ་དང་། བོད་ཀྱི་ཐུན་མིན་གསོ་བ་རིག་པའི་ཁྱད་ཆོས་རྣམས་འཛམ་གླིང་ཁྱོན་ཡོངས་ལ་ངོ་སྤྲོད་དང་། འཕྲོད་བསྟེན་བདེ་རྩར་ཞབས་ཞུ་བསྒྲུབ་ཐུབ་པའི་དགོས་དམིགས་འོག་གཡུ་ཐོག་ཡོན་ཏན་མགོན་པོས་བརྩམས་གནང་བའི་དཔལ་ལྡན་རྒྱུད་བཞི་ཨིན་ཡིག་ཏུ་བསྒྱུར་མགོ་བཙུགས་ནས་ལོ་མང་སོང་ཟིན་པ་དང་། རྩ་རྒྱུད་དང་བཤད་རྒྱུད། ཕྱི་མ་རྒྱུད་བཅས་བསྒྱུར་ཟིན་ཡོད། ད་ལྟའི་ཆར་མན་ངག་རྒྱུད་སྒྱུར་བཞིན་ཡོད།
མ་རྡུལ་ཆེ་ཆུང་ཞེས་པའི་ཐ་སྙད་འདི་ནི་མ་རྡུལ་ཧྲིལ་པོའི་ཆེ་ཆུང་ལ་གོ་བ་མིན་པར་མ་རྡུལ་གྱི་ཚངས་ ཕྱེད་ལ་གོ་དགོས་ཤིང། མ་རྡུལ་ཞིག་གི་ལྟེ་ཉིང་གི་དབུས་ནས་མ་རྡུལ་དེའི་འཁོར་ལམ་ཆེས་ཕྱི་མའི་བར་གྱི་རྒྱང་ཐག་རིང་ཐུང་ལ་ངོས་འཛིན་ཆོག ཡང་རླུང་གི་མ་རྡུལ་གྱི་ཚངས་ཕྱེད་ནི་ 37pm ཡིན། ༼འདིར་ pm ནི་པི་ཀོ་མི་ཊར་(picometre)ཟེར་ཞིང། 1pm=10-12m༽
ཐི་བ་རིགས་（Streptopelia）（斑鸠），སྲོག་ཆགས་རིགས་འབྱེད་རིག་པ་ནང་གི་རིགས་ཞིག ལུས་གཞི་ཅུང་སྐམ་ལ་བྱ་རིགས་ནང་ནས་ལུས་གཞི་འབྲིང་བའམ་ཆུང་ཙམ་ཞིག་ཡོད། སྒལ་ཐོག་ཚོས་གཞི་ཅུང་དམར་ནག་ཡིན་པ་དང་གྲོད་ཐོག་ཚོས་གཞི་ཟིང་སྐྱ་ཡིན་པ་རེད། བྱ་རིགས་འདིའི་མང་ཆེ་བའི་འཇིང་པའི་ཐོག་དཀར་ནག་གི་ཐིག་ལེ་ཡོད་པ་དང་།༼ཀུའུ་ ཀུའུ་༽ཟེར་བའི་སྐད་སྒྲ་སྒྲོག་གི་ཡོད་པ་རེད།
ཉི་མ་དེ་ཉིད་སྐར་ཁྱིམ་གྱི་ཐོག་ནས་རང་འགྲོས་གཡོན་བསྐོར(རང་འཁོར་ཟེར་བ་དེ་ཡིན)དུ་འཁོར་བ་དང༌། རླུང་འགྲོས་ཀྱིས་གཡས་བསྐོར་དུ་འཁོར་ཏེ་རང་གི་སྐྱེས་ཁྱིམ་ཀཊ་ཀའི་ཁྱིམ་གྱི་ཐད་དུ་སླེབས་པ་དང༌། རང་ཉིད་ཀྱི་སྐྱེས་སྐར་དང་བཅས་པ་ཤར་གླིང་དབུས་མའི་ལུག་ཁྱིམ་གྱི་ཟུར་སྐར་མ་ཐ་སྐར་གྱི་སྟེང་དུ་སླེབས་པ་ན་ཟླ་བ། དེ་ནས་སླར་ཡང་ཉི་མས་གཡོན་བསྐོར་དུ་འཁོར་ནས་ཁྱིམ་དྲུག་པ་སེང་གེའི་ཁྱིམ་གྱི་ཟུར་ལ་གནས་པའི་སྐར་མ་མཆུའི་ཐད་དུ་སླེབས་པ་ན་མིག་དམར། ཁྱིམ་བརྒྱད་པ་སྡིག་པའི་ཁྱིམ་གྱི་ཟུར་ལ་གནས་པའི་སྐར་མ་ལྷ་མཚམས་ཀྱི་ཐད་དུ་སླེབས་པ་ན་ལྷག་པ། ཁྱིམ་དགུ་པ་བུ་མོའི་ཁྱིམ་གྱི་དབུས་སུ་གནས་པའི་སྐར་མ་མེ་བཞིའི་ཐད་དུ་སླེབས་པ་ན་ཕུར་བུ། ཁྱིམ་གསུམ་པ་འཁྲིག་པའི་ཁྱིམ་གྱི་ཟུར་ལ་གནས་པའི་སྐར་མ་ནབས་སོའི་ཐད་དུ་སླེབས་པ་ན་པ་སངས། ཁྱིམ་དགུ་པ་གཞུའི་ཁྱིམ་གྱི་ཟུར་ལ་གནས་པའི་སྐར་མ་སྣུབས་ཀྱི་ཐད་དུ་སླེབས་པ་ན་སྤེན་པ། ཁྱིམ་བདུན་པ་སྲང་ཁྱིམ་གྱི་ཟུར་ལ་གནས་པའི་སྐར་མ་ནག་པའི་ཐད་དུ་སླེབས་པ་ན་སྒྲ་གཅན། ཁྱིམ་བཅུ་གཉིས་པ་ཉ་ཁྱིམ་གྱི་ཟུར་ལ་གནས་པའི་སྐར་མ་ནམ་གྲུའི་ཐད་དུ་སླེབས་པ་ན་དུས་མེ། ཁྱིམ་བཅུ་གཅིག་པ་ཆུ་སྲིན་ཁྱིམ་གྱི་ཟུར་ལ་གནས་པའི་སྐར་མ་ཆུ་སྨད་ཀྱི་ཐད་དུ་སླེབས་པ་ན་མཇུག་རིང་བཅས་རིམ་བའིན་བྱུང༌།
ཁམས་ཀ་ཐོག་སི་ཏུ་ཆོས་ཀྱི་འབྱུང་གནས་ཀྱི་དབོན་པོ་ཀརྨ་ངེས་ལེགས་ཀྱི་མཚན། འདི་བོད་ཀྱི་སྐར་རྩིས་ལ་ཤིན་ཏུ་མཁས་པའི་རྩོམ་པ་པོ་ཞིག་སྟེ་དེས་རབ་བྱུང་བཅུ་གཉིས་པའི་ཆུ་བྱི(༡༧༣༢)ལོར་མཛད་པའི《རྩིས་ཀྱི་བསྟན་བཅོས་ཉེར་མཁོ་བུམ་བཟང》ཟེར་བ་ཞིག་སྡེ་དགེ་དཔར་ཁང་དུ་དཔར་ཡོད་དོ།
(དཔེར་ན།) ཁ་ལྐུགས་པ། བོང་བུའི་ཁ་ནས་གསེར་བསྐྱུག་མི་ཡོང༌ཞེས་པ་ལྟ་བུ། མིང་གི་རྣམ་གྲངས་ལ་ངག་འདོན་དང༌། གཏམ་གྱི་འབྱུང་གནས། བདུད་རྩིའི་རྟེན། མུ་ཁ། སྨྲ་བའི་སྒོ། སྨྲ་བྱེད། ཞལ། ཟ་བྱེད། གསུང་བྱེད་བཅས་སོ། །
ལེ་པ་ནོན་ངམ་ལི་བྷནོ་(ཨ་རབ་སྐད།:اَلْجُمْهُورِيَّة اَللُّبْنَانِيَّة; ཕ་རན་སིའི་སྐད།:République libanaise)ནི་ཨེ་ཤེ་ཡ་ཡི་རྒྱལ་ཁབ་ཞིག་རེད། དེའི་རྒྱལ་ས་ནི་བྷེ་རི་ཁྲི་རེད།
བོད་ཀྱི་སྲོལ་རྒྱུན་རི་མོ་བ་མཁས་ཆེན་ཨ་མདོ་བྱམས་པ་ནི་སྤྱི་ལོ༡༩༡༤ལོར་མཚོ་ སྔོན་གཅན་ཚ་རྫོང་དུ་འཁྲུངས། ཁོང་ལ་བོད་ལྗོངས་ཀྱི་པིས་ཅའ་སའོ་ཞེས་པའི་མཚན་སྙན་ལྡན་པ་དང༌། ཁོང་གིས་བརྩམས་པའི་རི་མོ་དག་ལས་ང་ཚོས་བོད་ཀྱི་ཆོས་ལུགས། ཁོར་ཡུགམི་སྣའི་ལས་དབང་བཅས་མངོན་སུམ་དུ་ཚོར་ཐུབ། སྤྱི་ལོ༡༩༢༡ལོར་ཁོང་གཅན་ཚ་རྫོང་གི་ངང་རུང་དགོན་པར་ཞུགས་ནས་རབ་ཏུ་བྱུང༌། སྐབས་དེ་ནས་བཟུང་དགོན་པའི་ལྡེབས་རིས་དང་ལྷ་སྐུ་དག་ལ་བརྟེན་ཏེ་བོད་ཀྱི་སྲོལ་ རྒྱུན་རི་མོ་རང་སྦྱོང་བྱས། ༡༩༣༦ལོར་ཁོང་བླ་བྲང་བཀྲ་ཤིས་འཁྱིལ་གྱི་ཆོས་གྲྭར་ཞུགས། ༡༩༤༢ལོར་དགུང་ལོ་༢༨སྟེང་ལྷ་སར་གནས་མཇལ་དུ་སོང་སྟེ་འབྲས་སྤུངས་དགོན་པའི་ཆོས་ གྲྭར་ཞུགས༡༩༥༥ལོར་དགུང་ལོ་༤༡སྟེང་ཕོ་བྲང་པོ་ཏ་ལར་སླེབས་ནས་དེ་གའི་རི་མོ་ བའི་འགན་བཞེས། ༡༩༥༦ལོར་ཕོ་བྲང་ནོར་བུ་གླིང་ག་རུ་མིང་གྲགས་ཅན་གྱི་རི་མོ་《སྟོན་པའི་ཆོས་གསུང་པ་དང་》《ཁམས་གསུམ་ལ་བསམ་གཞིགས་གཏོང་བ》གཉིས་ ཕྱག་བྲིས་གནང༌། ༡༩༨༡ལོར་རིག་རྫས་དོ་དམ་ཨུ་ཡོན་ལྷན་ཁང་དུ་ཕྱག་ལས་གནང་ཞིང༌། བོད་ཀྱི་ལོ་རྒྱུས་ཞིབ་འཇུག་པ་དང༌།བོད་ལྗོངས་རྩོམ་རིག་སྒྱུ་རྩལ་མཉམ་འབྲེལ་ ལྷན་ཚོགས་ཀྱི་སྐབས་དང་པོའི་ཀྲུའུ་ཞི་བཅས་ཀྱི་འགན་བཞེས། ༡༩༨༡ལོར་རྒྱ་གར་ནས་《བོད་ཀྱི་བཙན་པོ་རྣམ་གསུམ》ཞེས་ པའི་རི་མོ་ཕྱག་བྲིས་གནང་༡༩༩༩ལོར་ཁོང་གིས་ལྷ་སའི་ཨ་མདོ་བྱམས་པའི་སྒེར་བཙུགས་ མཛེས་རྩལ་སློབ་གྲྭ་གསར་དུ་བཙུགས་པ་དང༌།དགུང་ལོ༨༥ལོན་པའི་ཁོང་ཉིད་ཀྱིས་སློབ་ གྲྭ་དེའི་འགོ་འཛིན་དང་དགེ་རྒན་གྱི་འགན་བཞེས༢༠༠༢ལོའི་ཟླ༣པའི་ཚེས༢༨ཉིན་ལྷ་སར་ འགྲོ་བའི་ལམ་བར་དུ་སྐུ་གཤེགས།
དེ་ལྟར་དོན་འགྲུབ་རྣམ་པར་རྒྱལ་བ་དང་།། སྔགས་སྐྱེས་བདུད་འཇོམས་ལ་སོགས་ཉེ་མི་འགས།། སྙན་ཚིག་དགོས་ཞེས་སྔ་ཕྱིར་བསྐུལ་བའི་ངོར།། མི་འཁྱམས་འཆལ་པོ་གུ་རུ་ཚེ་དབང་གིས།། རྒྱ་ནག་ལྷོ་ཕྱོགས་རྒྱ་མཚོའི་འགྲམ་ཞིག་ཏུ།། ཡིད་ལ་གང་ཤར་སེམས་ལ་བསམ་ཞོར་དུ།། དྲན་པའི་ཚིག་དོན་ཡི་གེའི་རིས་སུ་ཕབས།།
རེག་དུག་ནི་རྒྱལ་ཁབ་དང་མི་རིགས་ཀྱི་དབྱེ་མཚམས་ལས་བརྒལ་ཏེ་འགྲོ་བ་མིའི་རིགས་སྤྱི་ལ་འཕྲད་ཀྱིན་པའི་ཉེན་ཚབས་ཅན་གྱི་འཇིགས་པ་ཞིག་ཡིན་པས་ན། འུ་ཚོས་ཀྱང་སྤྱི་མཚུངས་ལྟར་འགན་དེ་དང་ལེན་བྱེད་དགོས་པར་མ་ཟད། འུ་ཚོའི་སྤྱི་ཚོགས་ནི་དེང་རབས་འཕྲོད་བསྟེན་གྱི་མཐུན་རྐྱེན་ཞན་ལ། འགོས་ནད་སྔོན་འགོག་གི་འདུ་ཤེས་དམན་པའི་སྤྱི་ཚོགས་ཤིག་ཡིན་པའི་ཆ་ནས། འུ་ཅག་བོད་པའི་གཞོན་སྐྱེས་ཤེས་ལྡན་པ་དག་གིས་གཞན་ལས་ལྷག་པའི་འོས་འགན་ཞིག་འཁྱེར་དགོས་པར་སེམས། འོ་ན་ང་ཚོས་རེག་དུག་འགོས་ཁྱབ་བཀག་སྡོམ་ཐད་བྱ་གཞག་ཅི་ཞིག་སྒྲུབ་ཐུབ་བམ། ཡང་ན་བྱ་གཞག་གང་ཞིག་སྒྲུབ་ན་ཁ་ཚ་དགོས་གཏུགས་ཀྱི་ནུས་པ་ཐོན་ཐུབ་བམ། འདིའི་ཐད་འུ་ཅག་བོད་རིགས་གཞོན་སྐྱེས་ཤེས་ལྡན་པ་དག་གིས་རང་གི་རྣམ་དཔྱོད་སྤྱད་དེ་ལྟ་ཚུལ་ཅི་རིགས་ཤིག་འདོན་ཐུབ་རྒྱུ་དང༌། དེ་བཞིན་བསམ་ཚུལ་ཁོ་ན་ཙམ་མ་ཡིན་པར་འུ་ཚོ་གཞོན་ནུ་རྣམས་མཉམ་རོབ་ཀྱིས་རང་ཉིད་ཀྱི་ནུས་པའི་དཔོག་ཚོད་ཀྱི་སྒོ་ནས་ལག་ལེན་ལ་གཞོལ་གང་ཐུབ་བྱ་རྒྱུ་ནི་ཕྲན་གྱི་རེ་བའི་དམིགས་སྒོ་ཉག་གཅིག་ཀྱང་ཡིན།
བོད་རྗེ་ཉེར་གཅིག་པ་ལྡེ་སྣོལ་པོ་ནི། སྤྱི་ལོའི་དུས་རབས་དང་པོའི་ནང་དུ་ཡབ་རྒྱལ་པོ་ལྡེ་སྣོལ་ནམ་དང༌། ཡུམ་ཁྲི་སྨན་རྗེ་མ་གཉིས་ཀྱི་སྲས་སུ་སྐུ་འཁྲུངས། སྐུ་བོན་ཞང་ཞུང་དར་མ་ཧ་རིས་མཛད་ཅིང་གསས་ཁང་ཞིག་ཀྱང་བཞེངས། བཙུན་མོ་ས་བཙུན་སྙན་རྗེ་ཁབ་ཏུ་བཞེས། རིགས་སྲས་ལྡེ་རྒྱལ་པོ་སྐུ་འཁྲུངས། བང་སོ་ཆུ་བོའི་གཞུང་ལ་བཏབ། འདི་ཉིད་ཆུ་ཡི་ལྡེ་བརྒྱད་ལས་ལྡེ་དྲུག་པ་ཡིན་ནོ། །
རྣམ་དབྱེ་སྦྱར་སའི་གཞི་དེ་ལ་བྱ་བ་ཞིག་བྱས་པ་དང་། བྱེད་པ་སྟོན་པ་མ་ཡིན་པ་དང་། རྣམ་དབྱེ་སྦྱར་སའི་བྱ་བའི་གཞི་དང་། བྱ་བ་གཉིས་སོ་སོར་མེད་པས་རྣམ་དབྱེ་གཉིས་པ་མིན་ལ། རྣམ་དབྱེ་སྦྱར་སའི་གཞི་དེའི་ཆེད་དུ་བྱ་བ་བྱས་པ་དང་བྱེད་པ་ཅི་རིགས་སྟོན་པ་་ཡིན་པ་དང་། རྣམ་དབྱེ་སྦྱར་སའི་དགོས་པ་བསྒྲུབ་ཡུལ་གྱི་གཞི་དང་དེའི་དགོས་པ་གཉིས་སོ་སོར་མེད་སྟབས་རྣམ་དབྱེ་བཞི་བ་དགོས་ཆེད་ཡང་མིན། རྣམ་དབྱེ་སྦྱར་སའི་གཞི་དེ་ལ་ཆོས་གཞན་ཞིག་གནས་པར་སྟོན་པ་ཙམ་མ་ཡིན་པ་དང་། རྟེན་པའི་གཞི་དང་བརྟེན་པ་སོ་སོར་མེད་སྟབས། བདུན་པ་གནས་གཞིའམ་རྟེན་གནས་ཀྱང་མིན་ནོ། དེས་ན་དེ་ཉིད་ནི་ལ་དོན་གྱི་ཚིག་ཕྲད་སྦྱར་ས་དེ་ཉིད་ཀྱི་ངོ་བོར་གྲུབ་པའམ་སྦྱར་ས་དེ་ཉིད་ཀྱི་ངོ་བོ་ཉིད་དུ་གྲུབ་པར་སྟོན་པ་ཞིག་དགོས་ཏེ། དཔེར་ན། གསལ་དུ་བཏང་ཞེས་པའི་ཚིག་ཕྲད་སྦྱར་སའི་གསལ་བ་དེའི་ངོ་བོར་བཏང་བའམ་དེའི་ངོ་བོ་ཇེ་གསལ་དུ་བཏང་བའི་དོན་ཡིན་གྱི། གཡས་སུ་ཉལ་ལྟ་བུའི་བྱ་བའི་ཡུལ་དང་བྱ་བ་གཉིས་སོ་སོར་ཡོད་པ་ལྟ་བུ་མ་ཡིན་ལ། ཚིག་ཕྲད་དུ་ཡིག་མེད་ན་གསལ་བཏང་ཞེས་བརྗོད་ཚེ་གསལ་བ་གཞན་དུ་བཏང་བ་ལྟ་བུ་ཞིག་ལས་གོ་རྒྱུ་མེད་པར་འགྱུར་རོ། ལ་དོན་དེ་ཉིད་ལ་འཇུག་པ་དཔེར་ན། ཤེས་སུ་བཅུག། དངོས་སུ་ཤེས། རྒྱས་སུ་བཅུག། ཞིང་ལས་མཉམ་ལས་སུ་གྱུར། ལེགས་སུ་བཏང་། སེམས་དཔའ་རུ་ངེས། ཁོ་དགའ་རུ་བཅུག། བདེན་པ་རུ་གྲུབ། བྱ་བ་ཆེན་པ་རུ་ངེས། རིན་པོ་ཆེ་རུ་ངེས། སེམས་དཔར་ངེས། བདེན་པར་གྲུབ། ཆེན་པོར་ངེས། རིན་པོ་ཆེར་གསལ། རྒྱལ་ཁབ་ཆེན་པོར་གྱུར། མཆོག་ཏུ་གྱུར། བདེན་ཚིག་ཏུ་གནས། དྲག་ཏུ་འཁྲུག། རབ་ཏུ་གྲུབ། ཀུན་ཁྱབ་ཏུ་སྤེལ། ཇེ་ཟབ་ཏུ་བཏང་། ཤིནད་ཏུ་བདེན། སེམས་འགྱུརད་ཏུ་བཅུག། རྦབ་ལ་འགྲིལད་ཏུ་བཅུག། ཇེ་མང་དུ་བཏང་། ཐང་རྒོད་ས་ཞིང་དུ་གྱུར། འོད་དུ་འཚེར། ལུགས་ངན་ཟད་དུ་བཅུག། གཉིད་སད་དུ་བཅུག། དོད་གལ་ཆེན་དུ་གནས། སྨུག་པ་སྤྲིན་དུ་སོང་། དགྲ་བོའི་ནུས་པ་ཇེ་ཞན་དུ་བཏང་། རྒྱལ་ཁབ་སྲ་བརྟན་དུ་གྱུར། ཕྱེ་ཟན་དུ་བྱས་ནས་ཟོས། རས་རྐྱང་གདན་དུ་བྱས་ནས་ཉལ་། འཇིག་རྟེན་ཞི་འཇམ་དུ་སོང་། མི་རིགས་འདྲ་མཉམ་དུ་གྱུར། ཐག་པ་དམ་དུ་བཟུང་། སེམས་ཇེ་འཇམ་དུ་གྱུར། མེ་ཇེ་འབར་དུ་གྱུར། ཆུ་འཁྱགས་དར་དུ་གྱུར། འོབ་དེ་ཆུ་ཡུར་དུ་བཏང་། གསེར་དུ་གྲུབ། གངས་ཀྱི་རི་བོ་ཚར་དུ་དངར། ལ་ཡིག་གི་དཔེ། ཞིང་ལས་མཉམ་ལས་ལ་བསྒྱུར། ཇེ་ལེགས་ལ་བཏང་། ཚིག་དེ་བདེན་པ་ལ་གནས། ཆོས་དེ་འདུས་བྱས་ལ་གྲུབ། རིམ་གྱིས་མི་དམངས་ལ་ཕན་པའི་ལས་འགུལ་ཆེན་པོ་ལ་གྱུར། དེང་སང་རྒྱལ་ཁབ་ཆེན་པོ་ཞིག་ལ་གྱུར་འདུག། ཇེ་ཟབ་ལ་བཏང་། ཇེ་གཙང་ལ་གྱུར། ཐང་ཆེན་ཞིག་ལ་བསྒྱུར། ཐ་སྙད་ལ་གྲུབ། མི་ཐ་ཆད་ལ་གྱུར། བོད་སྐད་ལ་བསྒྱུར། དོན་ལ་གནས། སྨུག་པ་སྤྲིན་ལ་གྱུར། ཇེ་འཇམ་ལ་སོང་། མི་རིགས་འདྲ་མཉམ་ལ་གྱུར། ཚོང་ལས་སོ་ནམ་ལ་བསྒྱུར། ཆུ་དར་ལ་ལོག། ལྕགས་གསེར་ལ་གྱུར། ཇེ་གསལ་ལ་བཏང་། ཡང་ཚད་མའི་གཞུང་རྣམས་སུ་བ་ལང་ལ་བ་ལང་མ་ཡིན་པ་མེད་གསུངས་པའི་ལ་ཡིག་གི་ཟླས་དྲངས་ན་བ་ལང་ལ་དཀར་ཟལ་ཡོད། ཤིང་ལ་ཙན་དན་ཡོད། བོད་མི་ལ་མཁས་པ་ཡོད། འབྲུ་རིགས་ལ་གྲོ་ཡོད། ལྟ་བུ། བ་ལང་ལ་ར་ཡོད། ཅེས་པའི་ལ་ཡིག་བདུན་པ་གནས་གཞི་ཡིན་ལ། བ་ལང་ལ་དཀར་ཟལ་ཡོད་ཅེས་པའི་ལ་ཡིག་དེ་ཉིད་ཡིན་ལ། ཤིང་ལ་ལོ་མ་ཡོད་ཅེས་པའི་ལ་ཡིག་གནས་གཞི་ཡིན་མོད། ཤིང་ལ་ཙན་དན་ཡོད་ཅེས་པའི་ལ་ཡིག་དེ་དེ་ཉིད་ཡིན། བོད་མི་ལ་མཁས་པ་ཡོད་ཅེས་པའི་ལ་ཡིག་དེ་ཉིད་ཡིན། བང་མཛོད་ནང་ལ་གྲོ་ཡོད། ཅེས་པའི་ལ་ཡིག་གནས་གཞི་ཡིན། འབྲུ་རིགས་ལ་གྲོ་ཡོད། ཅེས་པ་དེ་ཉིད་ཡིན། ཕྱི་མ་རྣམས་དེའི་ངོ་བོར་གྱུར་པའི་དེ་ཉིད་དུ་ཡོད་པ་ལ་བསམ་དགོས། ན་ཡིག་གི་དཔེ། མིང་གིས་བཏགས་ཙམ་ན་སྣང་། དེ་ཀ་རང་ན་འདུག། དེ་ཁོ་ན་ཉིད། སོ་ན་གནས། ནད་པ་ཁ་མལ་ན་ཡོད། ཁྱིམ་ཚང་བདེ་ཐོག་ཡག་ཐོག་ན་ཡོད། བསམ་གཏན་དང་བོ་ན་ཐམས་ཅད། མི་ལྕོག་མེད་ན་དགའ་མ་གཏོགས། ལྟ་བུ། ནད་པ་ཁ་མལ་ན་ཡོད། ཅེས་པའི་ན་ཡིག་དེ་དེ་ཉིད་ཡིན། རུ་བ་ཁ་མལ་ན་ཡོད་ཅེས་པའི་ན་ཡིག་གནས་གཞི་ཡིན་ཏེ། སྔ་མ་ནད་པའི་ངོ་བོ་འཕོ་འགྱུར་ཆེར་མ་བྱུང་བར་སྔར་ལྟར་གྱི་ངོ་བོར་གནས་ཡོད་པའི་དོན་དང་། ཕྱི་མ་འབྲོག་པའི་རུ་བ་སྔར་གྱི་ལྷས་ན་ཡོད་པའི་དོན་ཡིན་ནོ།
ཚོགས་ལ་ཉེ་བའི་རམ་(Rome)གྱི་གྲོང་ཁྱེར་ནང༌།། ཡོབ་རོབ་གྲོས་ཚོགས་བོད་དོན་རྒྱབ་སྐྱོར་ལ།། དགོས་ངེས་རེ་བའི་བདེན་པའི་ཆ་རྐྱེན་ཁག། དོན་སྙིང་ལྡན་པའི་བཀའ་མོལ་ལྷུག་པོར་གནང༌།།
ཇོ་བོ་རྗེ་ཨ་ཏི་ཤའི་དངོས་སློབ་བགྲེས་པའི་གྲས་ཡིན། འཁྲུངས་ཡུལ་ནི་འཕན་པོ། རུས་ནི་སྐ་བ། ཇོ་བོ་རྗེ་ཨ་ཏི་ཤ་བོད་དུ་མ་བྱོན་གོང་དབུསགཙང་གི་མཁས་པ་བརྒྱད་ཀྱི་ནང་ཚན་རྦ་བཙུན་བློ་གྲོསདབང་ཕྱུག་གི་དྲུང་ནས་རབ་བྱུང་དང་བསྙེན་རྫོགས་ཀྱི་སྡོམ་པ་བཞེས། འབྲོམ་སྟོན་པས་དབུས་གཙང་གི་མི་ཆེན་རྣམས་ལ་ཇོ་བོ་རྗེ་བོད་དུ་སྤྱན་འདྲེན་པའི་བསྐུལ་མའི་ཕྱག་བྲིས་འབྱོར་བ་ལྟར་མངའ་རིས་མང་ཡུལ་དུ་སྤྱནའདྲེན་ལ་ཕེབས། ཇོ་བོ་རྗེ་དབུས་ཀྱི་ལྷ་སར་ཕེབས་རྗེས་ཁོང་གི་བཞུགས་གནས་འཕན་ཡུལ་ལན་པ་སྤྱིལ་བུར་གདན་དྲངས། ཇོ་བོ་རྗེའི་སློབ་མ་རྣམས་ཀྱིས་ཁོང་གི་བཀའ་བཞིན་སྒྲུབ་པ་ཞིག་ཡིན།
མེ་ལུག་སྤྱི་ལོ་ 1727 བོད་ཟླ་ 6 ཚེས་ 18 ཉིན་ང་ལུམ་སྦྱར་གསུམ་གྱིས་ལྷ་སའི་གཙུག་ལག་ཁང་གི་སྒོ་མཆོར་གྱི་ཡང་སྟེང་བཀའ་ཤག་འཚོགས་ཡུལ་ཚོམས་ཆེན་ཁམས་གསུམ་ནང་དའི་ཆིང་ལ་སྙན་ཞུ་རིང་པོ་ཞིག་ཕུལ་བར་གཟིགས་བཞིན་པའི་དུས་སུ་ང་ལམ་སྦྱར་གསུམ་དང༌། ཁོང་ཚོའི་ཁོངས་མིས་གྲི་རུབ་བརྒྱབ་སྟེ་བཀྲོངས་པ་མ་ཟད། ཕྱི་རོལ་དུ་ཡོད་པའི་ཞབས་ཕྱི་དང༌། མཛོད་པ། རི་མོ་མཁན་སོགས་ཀྱང་བསད། སྐབས་དེར་ཕོ་ལྷ་བའི་ཐབས་བྱུས་ཀྱིས་ྋགོང་ས་བདུན་པ་ཆེན་པོའི་སྐུ་ཕྱྭའི་འགན་སྲུང་བ་ཡིན་ཚུལ་ཨམ་བན་དཔུང་དམག་བཅས་ཆེད་བསྐུལ་ལྷ་སར་འབྱོར་ཏེ་ཕོ་ལྷ་བས་ཞུས་རྗེས་ལྟར་ང་ལུམ་སྦྱར་གསུམ་རྗེས་འབྲང་དང་བཅས་པ་མི་བཅུ་གསུམ་དུས་གཅིག་ཏུ་བཀུམ། མི་དབང་ཕོ་ལྷ་བ་བསོད་ནམས་སྟོབས་རྒྱལ་གྱིས་ས་སྤྲེལ་སྤྱི་ལོ་ 1728 ལོ་ནས་མེ་ཡོས་སྤྱི་ལོ་ 1742 བར་སྲིད་དབང་མི་ལོ་ཉི་ཤུར་བསྐྱངས། ཕོ་ལྷ་བ་བསོད་ནམས་སྟོབས་རྒྱལ་གཤེགས་རྗེས་ཕོ་སྲས་གཉིས་པ་འགྱུར་མེད་རྣམ་རྒྱལ་གྱིས་རབ་བྱུང་བཅུ་གསུམ་པའི་མེ་ཡོས་སྤྱི་ལོ་ 1747 ལོར་ཕའི་གོ་ས་ཤུལ་འཛིན་བྱས་ནས་བོད་ཀྱི་ལས་དོན་ཕ་དུས་ལྟར་བསྐྱངས། ལྕགས་རྟ་སྤྱི་ལོ་ 1758 ལོར་འགྱུར་མེད་རྣམ་རྒྱལ་གྱིས་སླར་ཡང་ཨམ་བན་གཉིས་དང་དམག་འཕྲོ་མ་གཅིག་ཀྱང་མ་ལུས་པར་ཕྱིར་འཐེན་པའི་རེ་བ་བཏོན་སྟབས། ཨམ་བན་ཡིད་མ་རངས་པར་གྱུར་བ་དང༌། ཁོ་ཇུན་གར་བ་དང་འབྲེལ་བ་ཡོད་པ་ཤེས་ཤིང་ནང་ཁུལ་དུ་མི་དྲག་དུ་མ་ཞིག་སྲིད་སྐྱོང་བར་མི་དགའ་བ་སོགས་ཀྱི་རྐྱེན་ལས། ཨམ་བན་གཉིས་ཀྱིས་གཡོ་ཐབས་ཀྱིས་འགྱུར་མེད་རྣམ་རྒྱལ་གཡོག་འཁོར་དང་བཅས་པ་དམར་གསོད་བཏང་ངོ༌།
གཟུགས་མེད་རྟོག་པའི་ཀློང་ནས་འཁྲུངས་པ་ཡི།། ནུབ་ཕྱོགས་ཨོ་རྒྱན་ཞིང་ཁམས་ལས་འགངས་པའི།། རྒྱལ་ས་པཱ་རི་སི་ཡི་དཀྱིལ་ཟུར་ན།། བརྒྱ་སྦྱིན་ལྷ་ཡི་ཁང་བཟང་འདྲ་བ་མཐོང༌།།
རྒྱལ་ཕྲན་སིལ་ མ་བཞི་བཅུ་ནི། ཡུལ་ནི་འབྲོག་མོ་རྣམ་གསུམ་ན། རྒྱལ་པོ་སེ་མིར་ཁྲིད་ཞུགས། དེ་ཡི་བློན་པོ་ཀ་རེན་ག གཡེ་མོ་ཡུལ་དྲུག་ན་གཡེ་རྗེ་མཁར་བ་བློན་པོ་རྦོ་དང་སྟུག སེ་མོ་གྲུ་བཞི་ན་གཉགས་རྗེ་གྲུ་འཕྲང་སེ་དང་ཉང་གཉིས་བློན། ཞེས་གྲག་གོ །དེ་ནས་རྒྱལ་ཕྲན་དེ་དག་ཕན་ཚུན་འཐབ་རྩོད་དང་སྲོག་གཅོད་པར་ཤིན་ཏུ་དགའ། ལེགས་ཉེས་ཀྱི་དབྱེ་བ་མི་འབྱེད་པར་བཙོན་རར་བཅུག དེ་བཞིན་མཐའ་བཞིའི་རྒྱལ་ཁབ་རྣམས་ཀྱིས་ཀྱང་དམག་ལན་མང་དྲངས་པས་རྟག་ཏུ་མནར་ ཞིང་གཙེ་ཞིང་གནས་སོ།།
ང་ཕོད་ངག་དབང་འཇིགས་མེད་ནི་རབ་བྱུང་བཅོ་ལྔ་པའི་ལྕགས་ཁྱི་༡༩༡༠ལོར་ཡུམ་ཧོར་ཁང་གི་སྲས་མོ་བྱམས་པ་ལགས་སུ་རྒྱ་མར་སྐུ་འཁྲུངས། ཆུང་དུས་བོད་ཀྱི་རྩིས་སོགས་ལ་སྦྱངས་པ་གནང་། གྲོང་དྲག་དམག་གི་རུ་དཔོན་གྱི་དགན་གཞེས། ང་ཕོད་གྱི་གོ་མག་ཏུ་ཕེབས་ཏེ་དེ་གའི་མིང་ཐོག་ནས་ཞབས་སྡོད་ཞུས་རྗེས་སྔ་རྗེས་སུ་བཤེར་དཔང་དང་། རྩེས་དཔོན་ཐོག་ཞིབ་ཁང་དོ་དམ། བཀའ་བློན་སོགས་ཀྱི་གོ་ས་བཞེས། མི་དམངས་བཅིངས་འགྲོལ་དམག་ཆབ་མདོར་འབྱོར་སྐབས་མདོ་སྨད་སྤྱི་ཁྱབ་པ་ཡིན། རབ་བྱུང་བཅུ་དྲུག་པའི་ལྕགས་ཡོས་༡༩༥༡ལོར་བོད་ཞི་བའི་བཅིངས་བཀྲོལ་འབྱུང་ཐབས་སྐོར་གྱི་གྲོས་མཐུན་འཇོག་སྐབས་བོད་ས་གནས་སྲིད་གཞུང་གི་དབང་ཆ་ཚང་མ་ཡོད་པའི་སྐུ་ཚབ་གནང་། བོད་ཞི་བའི་བཅིངས་འགྲོལ་བྱུང་རྗེས་བོད་དམག་ཁུལ་ཁང་གི་སི་ལིང་ཡོན་བཞོན་པ་དང་། བོད་རང་སྐྱོང་ལྗོངས་གྲ་སྒྲིག་ཨུ་ཡོན་ལྷན་ཁང་གི་དྲུང་ཡིག་ཆེ་མོ། རྒྱལ་ཡོངས་མི་དམངས་འཐུས་ཚོགས་འཐུས་མི། རབ་བྱུང་བཅུ་དྲུག་པའི་ས་ཕག་༡༩༤༥ལོར་ཟིང་འཁྲུག་ལྷིང་འཇགས་བཏང་རྗེས་བོད་རང་སྐྱོང་ལྗོངས་གྲ་སྒྲིག་ཨུ་ཡོན་ལྷན་ཁང་གི་ཀྲུའུ་རེན་བཞོན་པ་དང་། ལྗོངས་མི་དམངས་ཨུ་ཡོན་ལྷན་ཁང་གི་ཀྲུའུ་ཞི། གསར་བརྗེ་ཨུ་ཡོན་ལྷན་ཁང་གི་ཀྲུའུ་རེན་གཞོན་པ། ལྗོངས་མི་དམངས་འཐུས་ཚོགས་རྒྱུན་ཨུད་ཀྱི་ཀྲུའུ་རེན་སོགས་དང་། སྐབས་གསུམ་པ་དང་བརྒྱད་དགུ་པའི་རྒྱལ་ཡོངས་སྲིད་གྲོས་ཀྱི་ཀྲུའུ་ཞི་གཞོན་པ་དང་། སྐབས་བཞི་པ་ནས་སྐབས་བདུན་པའི་བར་རྒྱལ་ཡོངས་མི་དམངས་འཐུས་ཚོགས་རྒྱུན་ཨུད་ཀྱི་ཨུ་ཡོན་བཞོན་པ་སོགས་གནང་།
རབ་བྱུང་གཉིས་པའི་ནང་མང་མཁར་ཚ་ལུང་དུ་གདུང་རྒྱུད་མིང་ལ་རོག་ཅེས་པའི་སྲས་སུ་སྐུ་འཁྲུངས། དགུང་ལོ་ཆུང་ངུའི་དུས་ནས་ཐུགས་བརྩོན་ཆེན་པོས་མདོ་རྒྱུད་སོགས་ཐུན་མིན་དང་ཐུན་མོང་གི་རིག་གནས་རྣམས་གསན། ཁྱད་པར་དུ་དབུས་སུ་བྱོན་ནས་གྲྭ་པ་མངོན་ཤེས་ཅན་གྱི་སློབ་མ་དགེ་བཤེས་ཁུ་སྟོན་དབུས་པ་དར་གྲགས་ཀྱི་ཞབས་ལ་གཏུགས་ཏེ་གསོ་བ་རིག་པའི་དཔལ་ལྡན་རྒྱུད་བཞི་རྫོགས་པར་ཞུས། འཕགས་ཡུལ་དུ་ཐེངས་གཅིག་ཕེབས་ནས་ཐམས་ཅད་མཁྱེན་པ་ཤནྟི་པ་ཕྱི་མ་ལས་གསོ་དཔྱད་ཡན་ལག་བརྒྱད་པ་གསན། གཞུང་གི་ས་བཅད་བསྡུས་དོན་རིན་པོ་ཆེའི་དྲ་བ་ཞེས་བརྩམས་པ་བཅས་རང་གི་སློབ་མའི་ཐུ་བོ་གངས་རིའི་ཁྲོད་ཀྱི་སྨན་པའི་རྒྱལ་པོ་གཉིས་པ་གཡུ་ཐོག་གསར་མ་ཡོན་ཏན་མགོན་པོ་ལ་བཀའ་བབས་སོ། །དུང་དཀར་ཚིག་མཛོད་ཆེན་མོ་༽ལས་བཏུས།
རེ་སྦི་ཡ་ག་ལྡེ་འར་ནི། དེ་སྔོན། ལི་ཡུལ་གྱི་ཡོད་ན་མེད་ནའི་ཚོང་པ་ཕྱུག་བདག་ཅིག་ཡིན་པ་དང་། རྗེས་སུ། རྒྱལ་ཁབ་ཀྱི་བདེ་འཇགས་ཀྱི་གནོད་འཚེའི་ཉེས་པ་ཕོག་ནས། ཀྲུང་གོའི་སྲིད་གཞུང་གིས་འཛིན་བཟུང་བྱས་པ་དང་། ལོ་གཅིག་གིད་རྗེས་སུ་ཡང་རྒྱལ་ཁབ་ཀྱི་གསང་བ་ཕྱི་ལ་བཤད་པའི་ཉེས་པ་ཕོག་ནས། དུས་བཀག་བཙོན་འཇུག་ལོ་བརྒྱད་ཀྱི་ཁྲིམས་ཆད་བཏང་། ༢༠༠༥ལོར། ཕྱི་རྒྱལ་དུ་སྨན་བཅོས་བྱ་ལ་འགྲོ་བའི་ཁ་གཡར་ནས། ཨ་རི་རུ་བྲོས་པ་དང་། དེ་ནས། ཕྱི་རྒྱལ་དུ། ལི་ཡུལ་རང་བཙན་གྱི་ཚོགས་པའི་དབུ་ཁྲིད་ནས། མཐའ་གཅིག་ཏུ་ཀྲུང་ཧཱ་མི་དམངས་སྤྱི་མཐུན་རྒྱལ་ཁབ་ཁ་བྲལ་གཏོང་བའི་ལས་ལ་བཞོལ་བ་རེད། ད་ལྟ་གཙོ་བོ་ཨ་རིའི་གྲོང་ཁྱེར་ཝ་ཧྲིང་ཏུན་དུ། ཁྲིམས་འགལ་གྱི་རང་བཙན་ལས་འགུལ་སྤེལ་གྱི་ཡོད། མི་སྣའི་ཡིག་ཚགས།
ཐུབ་བསྟན་ཕུན་ཚོགས་ལགས་ཀྱིས་ལོ་མང་པོའི་རིང་ལ་བོད་ཀྱི་ལོ་རྒྱུས་དང་རིག་གནས་སྤྱིའི་དོན་ཆེ་ཕྲ་གང་ཞིག་ཡིན་རུང་མངོན་སུམ་དང་རྗེས་དཔག་གི་ཚད་མའི་རིགས་ལམ་དྲང་མོས་ལེགས་ཉེས་ལ་བརྡར་ཤ་ནན་མོ་བཅད་པ་དང་།རིས་མེད་ཀྱི་ལངས་ཕྱོགས་བརྟན་པོའི་ཐོག་ནས་རང་ཉིད་ལ་ཐུན་མིན་གྱི་ལྟ་བ་ཞིག་ཆགས་ཡོད།ཁོང་གིས་བརྩམས་པའི་བོད་ཀྱི་ལོ་རྒྱུས་སྤྱི་དོན་པད་མ་ར་གའི་ལྡེ་མིག་ཅེས་པའི་ནང་དུ་ལོ་རྒྱུས་དང་སངས་རྒྱས་ཆོས་ལུགས་གཉིས་ལ་དབྱེ་བ་ནན་མོ་ཕྱེ་སྟེ། ལོ་རྒྱུས་ནི་སངས་རྒྱས་ཆོས་ལུགས་མ་དར་བའི་སྔོན་དུ་བྱུང་བ་ཞིག་ཡིན་པ་དང་།སྤྱི་ལོའི་སྔོན་གྱི་ལོ་སུམ་སྟོང་ཡན་ནས་བོད་ཀྱི་ལོ་རྒྱུས་ཀྱི་དུས་ཚོད་གསལ་བོར་བཀོད་ཡོད། རང་རེའི་བོད་ཀྱི་ལོ་རྒྱུས་དེབ་ཐེར་ནང་གནའ་རབས་ཀྱི་ཆབ་སྲིད་དང་། དཔལ་འབྱོར། རིག་གནས་ཚན་རྩལ་བཅས་ཀྱི་སྐོར་གཙོ་གནད་བཟུང་སྟེ་བཤད་པ་དང་། ལྷག་པར་དུ་སྤྱི་ཚོགས་འཕེལ་རྒྱས་སུ་འགྲོ་སྟངས་ཀྱི་དུས་རིམ་གྱི་ཆོས་ཉིད་དང་ལྡན་པ་ཞིག་གི་ལོ་རྒྱུས་ཧ་ཅང་ཉུང་བར་དགོངས་ནས་བསྐལ་བ་ཡ་ཐོག་གམ་གདོད་མའི་སྤྱི་ཚོགས་ཀྱི་དུས་ནས་བོད་ཁམས་སིལ་བུར་ཐོར་བའི་དུས་སྐབས་བར་གྱི་བོད་ཀྱི་ས་ཁམས་ཆགས་ཚུལ།ཡ་ཐོག་གི་བོད་མི་བྱུང་ཚུལ།ཡ་ཐོག་གི་བོད་མིའི་ཤེས་ཡོན། རྒྱལ་པོ་གཉའ་ཁྲི་བཙན་པོའི་གོང་དུ་བྱུང་བའི་མངའ་མཛད་གནོད་སྦྱིན་ནག་པོ་སོགས་གདུག་ཅིང་རྩུབ་པའི་དུས་རབས་བཅུ་རིམ་བཞིན་བྱུང་ཚུལ་དང་རྒྱལ་ཕྲན་སིལ་མ་བཅུ་གཉིས་དང་།སིལ་མ་བཞི་བཅུ་བཅས་ཀྱི་དུས་ཚོད་དང་མི་མིང་ས་མིང་སོགས་ཁ་གསལ་བོར་བཀོད་ཡོད།དེའི་རྗེས་སུ་སྤུ་རྒྱལ་གྱི་དུས་རབས་དང་ཆོས་ལྡན་རྒྱལ་རབས་དར་ཚུལ་དང་།བོད་སིལ་བུར་ཐོར་བ་ནས་ད་བར་གྱི་སྲིད་འབྱོར་རིག་གནས་དང་སློབ་གསོ།ཚན་རིག་ལག་རྩལ།དམག་དོན་བཅས་ཞིབ་པར་བཀོད་པ་ནི་ཁོང་གིས་དེབ་འདི་བརྩམས་པའི་དམིགས་ཡུལ་དང་ཐུན་མིན་གྱི་ཁྱད་ཆོས་གཙོ་བོ་ཞིག་ཀྱང་ཡིན།