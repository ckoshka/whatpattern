武漢市，亦稱以漢，乃中華鄂省之會，亦為七大都市於中華之中原也。方八千四百六十七公里，於西元二〇一〇年計口九百七十八萬有奇。大江與漢水會此，分之三鎮，是為武昌、漢陽、漢口也。傳唐人李白至此，題詩曰：「黃鶴樓中吹玉笛，江城五月落梅花」，故亦稱之「江城」。武漢達於晚清，至民國，譽為「東方芝加哥」。經民國至共和國之初而盛。中華民國亦起此也。
按黃帝為法，數有十等。及其用也，乃有三焉。十等者，謂「億、兆、京、垓、秭、壤、溝、澗、正、載」也。三等者，謂「上、中、下」也。其下數者，十十變之。若言十萬曰億，十億曰兆，十兆曰京也。中數者，萬萬變之。若言萬萬曰億，萬萬億曰兆，萬萬兆曰京也。上數者，數窮則變。若言萬萬曰億，億億曰兆、兆兆曰京也。
范蠡浮海出齊，變姓名，自謂鴟夷子皮，耕於海畔，苦身戮力，父子治產。居無幾何，致產數千萬。齊人聞其賢，以為相。范蠡喟然嘆曰︰「居家則致千金，居官則至卿相，此布衣之極也。久受尊名，不祥。」乃歸相印，盡散其財，以分與知友鄉黨，而懷其重寶，間行以去，止於陶，以為此天下之中，交易有無之路通，為生可以致富矣。於是自謂陶朱公。卒老死于陶，塚在南郡華容縣西，樹碑云是越之范蠡也。
周迪據臨川反，詔昭達便道征之。迪敗走，徵為護軍將軍，改封邵武縣侯。四年，陳寶應納迪，共寇臨川，又令昭達為都督討迪，至東興嶺，迪退走。昭達乃踰嶺，以討寶應。寶應據建安、晉安二郡界之湖際，水陸為柵。昭達深溝高壘，不與戰，但據上流，命軍士伐木為筏。俄而水盛，乘流放之，壞其水柵。又出兵攻其步軍，方大合戰，會文帝遣余孝頃出自海道，適至，因並力乘之，遂定閩中，執寶應、留異。以功授鎮軍將軍、開府儀同三司。
喇克達長子敬德，康熙十一年(一六七二年)封三等奉恩將軍，四十七年(一七零八年)卒。敬德次子班進泰，三十四年(一六九五年)封奉恩將軍，雍正七年(一七二九年)，以疾退。班進泰次子增誠，是年襲奉恩將軍，乾隆三十五年(一七七零年)卒。增誠次子德良阿，二十一年(一七五六年)封奉恩將軍，五十四年(一七八九年)卒。德良阿長子連祿，是年襲奉恩將軍，道光二年(一八二二年)卒。連祿次子色和洪額，是年襲奉恩將軍，同治十三年(一八七四年)卒。色和洪額三子英山，光緒九年(一八八三年)襲奉恩將軍，三十年(一九零四年)卒。英山長子桂芳，是年襲奉恩將軍，後事未詳也。
十二月初，張興祖至東平，元將馮德走，追至東阿，安山，使元將陳璧、杜天佑、蔣興等各率所部降，進圍濟寧，元守將陳秉直走也。十二月上旬，徐達引兵至濟南，元將多爾濟降，密州、蒲台、鄒平之元將，亦先後降之。徐達定仍向東略地，命傅友德攻萊陽，自還益都，東略登、萊二州。元惠宗見山東危，旨中書右丞相伊蘇、太尉知院托和齊、中書平章政事呼琳岱、陝西行省左丞相圖嚕等進山東，然諸將不從命也。
旦，三成將七萬餘眾至關原，結鶴翼之陣。自屯於笀尾山；令島津氏屯小池以為游擊；小西行長屯於北天滿山以為側翼；宇喜多秀家屯於南天滿山以為先鋒；大谷吉繼屯於藤台山以為掩應；毛利秀元、長束正家等屯於南宮山以為後援；時小早川秀秋將一萬五千眾至，自屯松尾山。三成始疑秀秋，乃遣肋阪安治、赤座直保、小川佑忠、朽木元綱將數千眾屯松尾山下，欲為監懾。
三十五年(一六零七年)，東海女真瓦爾喀部蜚悠城主策穆特黑以其屬於奔烏拉後，屢遭烏拉貝勒布占泰之辱，故願附建州也。於是，太祖命舒爾哈齊、褚英、代善率費英東、扈爾漢、揚古利三員大將，以三千兵馬即至蜚悠城收眾焉。布占泰聞之，遣其叔博克多率軍萬餘兵馬往邀擊，戰於烏碣岩。於戰中，舒爾哈齊不願與姻親戰，竟令本部人馬不動，是使建州兵幾困之。後，太祖問舒爾哈齊部將常書、納齊布之避戰之罪，舒爾哈齊形激，稱「殺之與殺吾同」。太祖雖終顧大體，為之讓，然兄弟二人之隙以大顯化也。
天啟元年，永寧宣撫使奢崇明據重慶反，亂軍陷合江、納溪、瀘州、興文。官軍敗績。是月，崇明亂軍圍成都，令石砫宣撫使秦良玉討之。十二月，調湖廣官軍入蜀平亂。天啟二年春正月，崇明部曲羅乾象投誠，邀王師共擊之，成都圍解。二月，安邦彥作亂黔中，圍貴陽。秋九月，四川總兵官楊愈懋擊蜀賊於永寧，不克死之。及是年十二月，官軍平山東賊徐鴻儒、貴陽圍解。天啟三年，秦良玉敗奢崇明於永寧，崇明南走黔中，與安邦彥互成狼狽之勢。以降數載，官軍進剿不利，終熹宗一朝為害西南，是為奢安之亂。
古衛儀邑也。魏惠王居儀邑，營大梁，始興。漢以降為浚儀縣，屬陳留郡。隋簡州郡，屬鄭州。唐武德四年平王世充，始置汴州，初領浚儀、新里、小黃、開封、封丘五縣。元和中，為宣武軍節度使治所。後周因而擴之，宋興，定都。靖康以降，金人遷中都大興府。金宣宗貞祐二年，金主復遷都汴京。宋理宗端平中，宋元滅金，隳其城邑。
民國十七年，賽圖拉設治局建邊卡隊，擴員至百，並巡防至康西瓦以遠。築堡於卡拉（又胡魯木山口）。按，設治局，民國二級行政區也，隸于省政府。初建于清季，凡某地將立新衙，先由有司豫設此局以籌備之。所謂有司，或總督署，或巡撫署，或省政府。其長為設治委員，品同清時知縣、北洋時縣知事、國民黨政府時縣長。
秦武王三年，謂甘茂曰：「寡人欲容車通三川，以窺周室，而寡人死不朽矣。」甘茂曰：「請之魏，約以伐韓，而令向壽輔行。」甘茂至，謂向壽曰：「子歸，言之於王曰『魏聽臣矣，然願王勿伐』。事成，盡以為子功。」向壽歸，以告王，王迎甘茂於息壤。甘茂至，王問其故。對曰：「宜陽，大縣也，上黨、南陽積之久矣。名曰縣，其實郡也。今王倍數險，行千里攻之，難。昔曾參之處費，魯人有與曾參同姓名者殺人，人告其母曰『曾參殺人』，其母織自若也。頃之，一人又告之曰『曾參殺人』，其母尚織自若也。頃又一人告之曰『曾參殺人』，其母投杼下機，踰墻而走。夫以曾參之賢與其母信之也，三人疑之，其母懼焉。今臣之賢不若曾參，王之信臣又不如曾參之母信曾參也，疑臣者非特三人，臣恐大王之投杼也。始張儀西并巴蜀之地，北開西河之外，南取上庸，天下不以多張子而以賢先王。魏文侯令樂羊將而攻中山，三年而拔之。樂羊返而論功，文侯示之謗書一篋。樂羊再拜稽首曰：『此非臣之功也，主君之力也。』今臣，羈旅之臣也。樗里子、公孫奭二人者挾韓而議之，王必聽之，是王欺魏王而臣受公仲侈之怨也。」王曰：「寡人不聽也，請與子盟。」卒使丞相甘茂將兵伐宜陽。五月而不拔，樗里子、公孫奭果爭之。武王召甘茂，欲罷兵。甘茂曰：「息壤在彼。」王曰：「有之。」因大悉起兵，使甘茂擊之。斬首六萬，遂拔宜陽。韓襄王使公仲侈入謝，與秦平。
初平中，從馬騰擊反羌叛氐，數有功，稍遷至校尉。建安中，曹操討袁譚、尚于黎陽，譚遣郭援、高幹等略取河東，操使鍾繇率關中諸將討之。德隨騰子超拒援、幹於平陽，德為軍鋒，進攻援、幹，大破之，親斬援首。拜中郎將，封都亭侯。每戰，常陷陳卻敵，勇冠騰軍。後騰征為衛尉，德留屬超。操破超于渭南，德隨超亡入漢陽，保冀城。後復隨超奔漢中，從張魯。操定漢中，德隨眾降。操素聞其驍勇，拜立義將軍，封關門亭侯，邑三百戶。
麗娜失德，出入青樓，與庶民私亂。西里斯者，議員也，與麗娜苟且。帝以國事，幸奧斯提亞。擇日配里斯，大宴。或曰麗娜、里斯謀逆，考未得。凱佩妮雅，一婦人也，知而面君，伏地呼曰：「麗娜與西里斯通，已行華燭之典，為里斯婦矣！」帝震怖，召眾近臣。羅馬律例，一夫一妻；妻犯不倫，夫可懲之；妻犯重婚，夫可殺之。
其人藍髮褐瞳，亭亭之大和撫子；和舞世家之女，穗乃果、小鳥二人之總角也。其人文武雙全，好古文，善文辭，因以為繆斯詞；善射藝，能劍道，而主缪斯濟勝也。常言道：「半途而廢，武士之恥也。」律己甚嚴，而及他人；性羞而凜烈，弗好裙短。鳥嘗嬌請曰：「吾子，請應之。」海未大羞，弗能拒，以短裙舞。穗乃果嘗欲罷樂伶之賽，海未怒摑之；又穗乃果嘗癡肥，責令其減，穗乃果乃反暗餐飯。海未景從，斥之。雖於人甚嚴，實愛之甚。性直不擅偽而亦好奇想；喜怒輒見於色，顏藝冠甲繆斯。嘗與鳥戲，之敗必見，屢戰屢敗，當時顏藝，堪為觀止。嘗讚穗乃果曰：「艱難困苦，玉汝於成。若逢艱難，凌之，愈行道樂道。」
遺跡類如四合院，南面為河，西面為陸，下臨石灘，高之十數米。院內之地，足容人蹴鞠，有諸馬樁殘存。去營不遠有哨樓，六邊形狀，方可六十尺許。勢絕險，環堵銃眼密佈，以擊來犯。對岸嘗有國軍乾屍冰封，面為野禽啄食成洞。為解放軍所見，遂渡河安葬之。出遺跡近百米處，有大小墳丘無數，其中約有三十處較顯。蓋自左文襄公治哨近百年來，清卒國軍之所歿者，盡葬於茲也。
學生會長，外祖俄人，故金髮。姣容蠻腰，女多好之。初以繆斯稚且少，覈問曰：「不務正業，此何為哉？校之將廢，亦非汝事。」拒繆斯立。然其性善，暗資繆斯，置其初演於網。擅舞，繆斯嘗師之。後眾人知之，繪之所以拒立繆斯者，蓋繪亦好舞，弗能遂之，而不欲繆斯同路也。後穗乃果要之，乃入。入而盡廢長幼之別，皆宜平輩稱之。輒言：「佳甚！（俄語：xopoшo）」。後傳其會長位於穗乃果。
威氏鷸（拉丁學名︰Gallinago delicata），濱鳥也，小而肥。出美加之澤地中，窠甚隱蔽，千百為群，飛集有度。羽毛多棕，雜以淡白，頭頗類鴷，喙黑，觜長如錐，凡數寸。目紋黑，足青灰，翼甚尖，狀甚可愛。以蟲、蚓、植料為食，常處泥澤。求愛之時，雄者高飛，盤旋天上，復入水中，以作殊音，雌者聽耳，擇而適之。入冬之時，群而南徒，俟春夏之際，方復還耳。遇敵寇犯，伏於田間，以惑之耳。敵近，則群而曲飛，擾其心神，故非彊者，莫之能獵。
小田原之役起，三成以參軍從，傳檄而降佐竹義宣。秀吉喜，以兩萬眾付三成，使平武藏。遂領大谷吉繼、真田昌幸諸將圍館林，降之；復圍忍城，三攻而不能下。遂會諸將議曰：「《孫子》云：不戰而屈人之兵，善之善者也。又云：上兵伐謀。吾嘗隨關白圍備中松山，身見圍堤引水之法度。今天陰雨，此法合復用於是矣！」於是設賞格，命諸軍皆負版築堤，欲俟利根川水漲而灌城塞。方五日，堤成，凡二十八里。夜，暴雨，堤決，水激三成營壘，士卒物故者數百人。三成怒，欲復圍堤，忍城將成田氏數將兵出襲，堤卒不成。諸將皆苦怨。及小田原城下，成田氏乃降。秀吉使德川家康巡館林，家康觀三成故壕壘，顧左右而哂曰：「是城也，勢平蕩而遠河川，治部乃欲效關白水攻，是所謂不知權變者矣。」於是諸將皆輕三成。三成聞之甚愧，自是大恨家康。
初，瑪竇聞沙勿略所志，以為東國之人皆好其道。及抵，覺其言過也，故遺書瑪菲曰：「查印度、日本紀事圖冊，多有誤焉。」然會士於印度見景教徒，且日本人多好其道，瑪竇遂振。在印度四年，瑪竇又學人文學，習神學。一五八零年七月廿六晉鐸後，主傳東土之民歐洲事，上書曰：「若不以我道化之，使其學而有用，僕憂東土之民恨我，使我等所為，盡成泡影。」
八月，次江陰，先遣其子李公佐，謂之曰：「汝為潛伺敵動靜虛實，毋誤。」公佐受命，即與將官邊士甯偕往。寶將啟行，軍士爭言西北風力尚勁，迎之非利。寶下令，敢沮大計者斬，遂發蘇州。大洋行三日，風甚惡，舟散不可收。寶忼慨顧左右曰：「天以是試李寶邪？寶心如鐵石，不變矣。」酹酒自誓，風即止。明日，散舟複集。
十二月五日卒，年卅五。遺《安魂曲》（Requiem）未成。後其妻康絲坦茲託其徒成之：初為蘇士米雅（Franz Xavier Süssmayer）作，後由諾伊柯姆（Sigismund von Neukomm）續之。諾伊柯姆之集成版，僅一八一九年奏於里約熱內盧，後或忘之。二〇〇六年三月十日，悼Courrières礦難，二奏。
錦衣衛，雅稱緹騎。上十二衛親軍、二十六禁軍之首也，掌侍衛、法駕、鹵簿、巡查緝捕。朝賀、朝宴時，得刃侍列於左右。每拿要犯，皆下駕貼，是貼乃刑部所批，未得貼者，雖帝王之意猶不能從。錦衣衛指揮使一人，雅稱緹帥，衛士鵝毛錦衣，承襲元制。配繡春刀。東廠置旗校，人員由本司調撥，兩相交結，同心共事。或有合稱之廠衛者。初以明洪武元年置儀鑾司，尋改拱衛司，隸親軍都尉府。洪武十五年，置十二衛親軍，改拱衛司為錦衣親軍指揮使司，遂定名，不隸都尉府。威權甚重，洪武二十六年，太祖懼之無節制，乃詔內外獄無得上錦衣衛，大小咸經法司。本司事悉歸刑部處置。天下如遇甘霖。永樂中，明成祖既起於藩王，頗得委任之重。都指揮使紀綱等，廣佈耳目，日覘懷異心者，恣意為非。英廟、憲廟兩朝，得與刑部、都察院、大理寺會同審理重案，由是刑部為之所制。憲宗成化中，令北鎮撫司所司刑罰、訟獄無需上報本司，儼然獨立於外矣。及後本司所擬令下行者，皆由北司先具其文，本司唯批閱而已，不預正事。至武宗正德中多著飛魚服。世宗肅皇帝南巡，翊衛悉出本司。明季熹宗朝天啟中，大為魏忠賢之黨所用，東廠所捕悉送錦衣獄。士人聞下北鎮撫司獄者，莫不膽寒。思宗崇禎中，錦衣都指揮使駱養性發閣臣周延儒玩忽職守事，有功。安宗簡皇帝踐祚，詔廢之。
儀禮者，正名曰禮。十三經之一也。載三代迄秦之舊禮，所謂禮儀三百，威儀三千，經士亦懼其龐雜繁複。非專事儀禮者不能行之。漢初高堂生傳《儀禮》十七篇。復有《古文儀禮》五十六篇，業已失載。及始皇焚書，《禮》已不傳，唯高堂生能誦之，生傳于蕭奮，蕭奮傳孟卿，孟卿傳後蒼，後蒼傳大戴（戴德）、小戴（戴聖）、慶普。 漢之五經，儀禮其一也，時稱禮經，晉始稱儀禮，為公卿所重，尤重《喪服》、《士喪禮》、《既夕禮》、《士虞禮》，此四者，喪禮也。逮至唐，以禮稱禮記，復又有周禮，儀禮者，三禮也。唐賈公彥撰《儀禮疏》十七卷，至南宋乃與鄭玄之註合刊，是為《儀禮註疏》。元人敖繼公有《儀禮集說》一書。四庫館臣復于《永樂大典》輯宋張淳撰《儀禮識誤》一冊。胡培翬有《儀禮正義》。儀禮者，未若擬于以色列之律法書，以其內容近似故也，三代之世，民敬天事神，而生禮節以齊風化。
古越地也。秦隸會稽郡。隋開皇九年，首修杭州城垣，江南河通終於杭，遂為東南望郡。五代錢氏保杭七十年，不興一戰，一隅安寧，建炎南渡，宋高宗以為行在，明清為杭州府。民國元年十一月三日，革命軍俘巡撫增韞，省府制，以為杭縣。民國十三年，江浙戰爭興，九月二十五日，杭州爲閩督孫傳芳所陷，浙督盧永祥遁上海，北伐誓師，孫傳芳通電下野，杭城得免兵燹。十六年，置市，二十六年，爲日軍所陷。一九四九年五月三日，解放軍入城，屬中華人民共和國，故嚴州府六縣咸入其境，以降乃省中城、艮山、筧橋、半山諸區入上城、下城、拱墅。一九七二年二月二十一日，美總統尼克松蒞杭州，署上海公報焉。一九九六年，置濱江區，二零零一年，省其境蕭山、余杭兩市，入爲區。二零零八年，市置錢江新城，始建商務樞機，遂成今制。二零一二年，地鐵通。
王夫之：「吳、蜀之好不終，關羽已死，荊州以失，曹操以乘二國之離，無忌而急於篡，關羽安能逃其責哉？羽守江陵，數與魯肅生疑貳，於是而諸葛之誌不宣，而肅亦苦矣。肅以歡好撫羽，豈私羽而畏昭烈乎？其欲並力以抗操，匪舌是出，而羽不諒，故以知肅心之獨苦也。」 、「關羽，可用之材也，失其可用而卒至於敗亡，昭烈之驕之也，私之也，非將將之道也。」（《讀通鑒論·卷九》）
乾元元年，秋九月，帝詔郭子儀率九節度兵討慶緒，攻衛州。慶緒戰潰走，獲其弟慶和，斬於京師。賊求救於史思明。思明趨鄴。明年，王師不利，九節度奔還思明，請慶緒歃血盟，不得已，以五百騎詣思明軍。先此，思明令軍中擐甲待。慶緒至，再拜伏地謝曰︰「臣不克負荷，棄兩都，陷重圍。不意大王以太上皇故，暴師遠來，臣之罪。唯王圖之。」思明恚曰︰「兵利不利亦何事，而為人子，殺父求位，非大逆邪﹖吾乃為太上皇討賊！」顧左右牽出，斬之。慶緒數目周萬志，萬志進曰︰「慶緒為君矣，宜賜死。乃并四弟縊之。思明改葬祿山以王禮。偽諡燕刺王。祿山父子僭位凡三年而滅。
治療之道有四，曰心醫、曰藥醫、曰行為教育、曰父母教育。心醫，主在調劑，使患者自知行為之不當，以增強自制之能，擴展交際之毅；藥醫則不然，或激動神經，或抑制之，勒令專心，可以精進學業，作淑天倫。若夫行為教育，旨在糾偏其持心，使患兒於歧視中，安分自守，以免懲創之不虞；而父母教育，則所以治心理，以家族為良醫，使明辨是非，解化爭憤，親子如沐春陽之中，漸次整頓、教導，內外交和，臻於痊愈。
昭和八年，倂深安郡川口村、深安郡手城村、深安郡深津村、深安郡奈良津村、深安郡吉津村、深安郡木之庄村、深安郡本庄村、沼隈郡神島村、沼隈郡佐波村、沼隈郡草戶村。 十七年，倂沼隈郡山手村、沼隈郡鄕分村。 卅一年，倂深安郡引野村、深安郡市村、深安郡千田村、深安郡御幸村、沼隈郡鞆町、沼隈郡水呑町、沼隈郡津之鄕村、沼隈郡赤坂村、沼隈郡瀨戶村、沼隈郡熊野村。 卅七年，倂深安郡深安町。 四十一年，福山市、松永市合，而爲福山市。 四十九年，倂蘆品郡蘆田町。 四十九年，倂深安郡加茂町、蘆品郡駅家町。
崇德三年(一六三八年)，其隨睿親王多爾袞南征明，自北京入山西，東取濟南，連破四十之城焉。四年(一六三九年)，以功封輔國公。五年(一六四零年)，以父阿敏之罪，固爾瑪琿削爵，廢黜宗室。順治五年(一六四八年)，固爾瑪琿複入宗室，封輔國公也。世祖福臨以其貧，賜白金三千也。六年(一六四九年)，固爾瑪琿從鄭親王濟爾哈朗南征湖廣，於湘潭擒何騰蛟，攻取永興，進固山貝子也。康熙二十年(一六八一年)十月薨，諡溫簡。
秦滅韓，良悉以家財求客刺秦王，為韓報仇，以大父、父五世相韓故。得力士，為鐵椎狙擊博浪沙中，誤中副車。秦求賊甚急。良乃更名姓，亡匿下邳。嘗游下邳圯上，有老父墮履圯下，謂良曰︰「孺子，下取履。」良取履跪履之。父以足受，笑曰︰「孺子可教矣。」出一編書，曰︰「讀此則為王者師矣。」視其書，乃太公兵法也。
希特勒既掌大權，行納粹主義，殺猶太人以應背刺說。廢凡爾賽條約，並奧地利、捷克斯洛伐克諸地，以立大德意志。復擴軍徵兵，並立海空兩軍。然英法諸國俱不欲再戰，故行綏靖之策，致令其橫行無忌。至一九三九年，因侵波蘭，遂起第二次世界大戰。通盟於義大利、日本而成軸心國。俄而亡波蘭、丹麥、挪威、荷蘭、比利時、盧森堡，復降法國、希臘諸國，又侵英國、蘇聯，雄霸歐洲，盛極一時。然一九四二年，德軍兵敗斯大林格勒，復爲英軍所敗於北非。次年，盟軍既克突尼斯，遂登陸義大利，義國遂降。一九四四年，英美聯軍登陸諾曼第，蘇聯亦起兵反攻，兵及中歐。希氏知大勢已去，乃於次年四月三十日飮彈而亡。其妻愛娃亦自酖死。
魏豹，魏諸公子也。兄魏咎，陳王立為魏王。章邯擊臨濟。咎自殺。豹走楚。楚懷王予豹數千人，徇魏地。下魏二十餘城，立為魏王。從項羽入關。羽欲有梁地，徙豹河東，為西魏王。漢王定三秦，豹以國屬焉。漢王敗，至滎陽，豹請視親病，至國，畔漢。漢王遣韓信擊豹，擄之，令豹守滎陽。楚圍急，周苛曰：「反國之王，難與共守。」遂殺豹。
初稱道奧，音みちのおく。平安朝稱陸奧，音みちのく。今稱陸奧，音むつ。《古事記》稱道奧。《日本書記》多稱陸奧。蓋謂此國僻遠，王化所不及也。孝德帝末，置道奧國，屬常陸國。久之，以東北新疆入道奧國。析之自爲一國。養老二年，析爲陸奧、石城、石背三國。四年，復合爲一國。其地接蝦夷，置陸奧按察使、鎮守府。按察使、鎮守府將軍時兼國司之職。延曆二十一年，置膽澤城，爲鎮守府治。國司、將軍遂有別。是國初狹小，日與蝦夷戰。疆域漸廣。置城柵以固之。前後凡十五柵。
是後華去桂返粵，至廣州。歲杪潛歸里。翌年誕日，終為吏所執。即訊之，驗其名，對答自若，曰：「必我也，何言此為？」問其犯事，曰：「爾知，我知，何須問哉？」又謂吏曰：「凡所欲知，列書於文。莫圖智勝於我也。」零六年六月廿六日廣州過堂。其間數訊鞫，粲然曰：「我所製毒，素無內售，只外銷也。彼嘗以黑土開我門，我亦以冰毒售其人。尋常之理也。」又自得曰：「製毒非我所矜，所矜者紅豆杉也，以固之林場，舉世莫敵也。」記者訪之，曰：「凡人皆有死，夫老病何異於銃決哉？」
謝惠連，陳郡謝氏廬陵文靖公安之末弟鐵之曾孫，康樂縣侯靈運族弟，父方明。本陽夏人，居會稽山陰。史載其自幼聰慧，未弱冠而能屬文。初，惠連與靈運同游，而名不及。性輕薄，不為父方明所知。靈運或欲作文章，苦不得妍句，竟日不就，惠連方至，立得嘉句。嘗謂此等皆非己所出，蓋有惠連神助也。辟主簿，不就。為彭城王義康法曹參軍，元嘉十年卒，年三十七。惠連有文名。復有集存世，佚。昭明文選錄惠連所著賦，詩數篇。中尤以《雪賦》稱。無子。李白《春夜宴桃李園序》云羣季俊秀，皆為惠連。
越石父賢，在縲紲中。晏子出，遭之涂，解左驂贖之，載歸。弗謝，入閨。久之，越石父請絕。晏子懼然，攝衣冠謝曰：「嬰雖不仁，免子於緦何子求絕之速也？」石父曰：「不然。吾聞君子詘於不知己而信於知己者。方吾在縲紲中，彼不知我也。夫子既已感寤而贖我，是知己；知己而無禮，固不如在縲紲之中。」晏子於是延入為上客。
初，三成俸止五百石，招致勇士渡邊勘兵衛為門客。秀吉怪而問之曰：「吾嘗以粟萬石聘是人，尚未嘗輕許。今何以竟仕卿？」對曰：「臣俸止五百石，乃盡以五百石與渡邊。吾今且為彼食客矣。」秀吉撫其背而大笑，旋益三成五百石俸。及食水口，秀吉憶前事，問三成曰：「今卿奉粟四萬石，誠以養客，復屬意幾人？」對曰：「止島勝猛一人足矣。」秀吉笑曰：「勝猛世之名將，威望素重。吾尚不能求致，安肯就汝？」三成從容對曰：「分吾俸祿之半與之，差可致也。」秀吉笑而不信。旬月，勝猛聞之，感其誠，乃舉族謁三成，曰：「君臣等祿，古今罕有。吾今請從君趨馳矣！」秀吉聞之，賜以錦袍、名馬。
刻篆書於石、是云『篆刻』。 篆書有小篆、大篆、金文、甲骨等。 差違所筆記時代也。 不可刻異時代篆書。譬如刻金文與小篆。 材石、木、金属。 凡使用石。壽山、青田、巴林等。 此中國之産。又産地浙江省、 福建省。 巴林所産内蒙古自治區 古來、篆刻用金。故可鋳造、唯所有王公官吏。 明朝時、或發見軟石。称『圖書石』。青田石之類也。今不出。 元以前、印泥以朱與水。朱以水滲、不可使細密印。 明時、某者発明新印泥。其以油、故可細密印。
曹，周諸侯也。與周同姓。伯爵。周武王弟曹叔振鐸之後。至曹伯石甫為弟武所弒，焉始稱公。晉文公少時過曹，曹不禮文公。及文公霸，乃伐曹。滅之。會文公有疾，曹使豎候獳說文公曰，曹與晉皆與周同姓，今晉滅曹，是滅兄弟也，非禮。文公嘉納其言，遂復曹伯之爵。周敬王三十三年，曹為宋滅。曹伯陽見害。晉國雖力能救，而不救曹。曹叔振鐸絕祀。
毛遂比至楚，與十九人論議，十九人皆服。平原君與楚合從，言其利害，日出而言之，日中不決。十九人謂毛遂曰：「先生上。」毛遂按劍歷階而上，謂平原君曰：「從之利害，兩言而決耳。今日出而言從，日中不決，何也？」楚王謂平原君曰：「客何為者也？」平原君曰：「是勝之舍人也。」楚王叱曰：「胡不下！吾乃與而君言，汝何為者也！」毛遂按劍而前曰：「王之所以叱遂者，以楚國之眾也。今十步之內，王不得恃楚國之眾也，王之命縣於遂手。吾君在前，叱者何也？且遂聞湯以七十里之地王天下，文王以百里之壤而臣諸侯，豈其士卒眾多哉，誠能據其勢而奮其威。今楚地方五千里，持戟百萬，此霸王之資也。以楚之彊，天下弗能當。白起，小豎子耳，率數萬之眾，興師以與楚戰，一戰而舉鄢郢，再戰而燒夷陵，三戰而辱王之先人。此百世之怨而趙之所羞，而王弗知惡焉。合從者為楚，非為趙也。吾君在前，叱者何也？」楚王曰：「唯唯，誠若先生之言，謹奉社稷而以從。」毛遂曰：「從定乎？」楚王曰：「定矣。」毛遂謂楚王之左右曰：「取雞狗馬之血來。」毛遂奉銅槃而跪進之楚王曰：「王當歃血而定從，次者吾君，次者遂。」遂定從於殿上。毛遂左手持槃血而右手招十九人曰：「公相與歃此血於堂下。公等錄錄，所謂因人成事者也。」
方是時也，北美殖民地日進，農地益增，若維珍尼亞、卡羅來納之菸草場；南卡羅來納、喬治亞之稻場；加勒比海諸島之糖場等。然地多而人乏，所收難增，遂有買奴於非洲而蓄於北美者。由是日久，非洲之民益苦，顛沛流離，歸家無期，受盡煎熬。惜乎無論南北，咸以為然，南方諸州，以奴務農，北方諸州，則售之圖利焉。
啟東民亂 江蘇啟東，傍長江入海口，民樸地實，漁業豐饒。初，有紙廠欲建排污口於此，官府因利許之，鄉民恐受環境污染之害，數訴其怨，皆不聽，民怒乃生。六月初十，萬人集結，相與為伴，破警戒，攻市府，市長不得循，為婦人扒衣羞之。复抄查，更有名煙貴酒、淫穢之物出自官署。官府懼事大，或有變，乃布公牘以撫民，止排污項目。
康王即皇帝位，授光州觀察使，世忠請移都長安，下兵收兩河，時論不從。初建御營，為左軍統制。是歲，世忠討單州賊魚臺，又擊黎驛叛兵，群盜悉平。建炎二年，陞定國軍承宣使。帝如揚州，世忠以所部從，授鄜延路副總管，加平寇左將軍，屯淮陽。三年，帝如錢塘，由海道赴行在。苗傅、劉正彥反，詔受武勝軍節度使、御營左軍都統制，擒正彥及傅送行在，皆伏誅。授檢校少保、武寧昭慶軍節度使。兀朮入侵，以世忠為浙西制置使，守鎮江。既而兀朮分道渡江，世忠退保江陰。邀擊之，相持黃天蕩者四十八日，兀朮窮蹙，絕江遁去。世忠收餘軍還鎮江，拜檢校少保、武成感德軍節度使，神武左軍都統制。建安范汝為反，以世忠為福建、江西、荊湖宣撫副使，群賊遂平，授太尉，師還為江南東、西路宣撫使，置司建康。紹興三年，進開府儀同三司，充淮南東、西路宣撫使，置司泗州。四年，以建康、鎮江、江東宣撫使駐鎮江。是歲，金人與劉豫合兵，入侵，世忠親提騎兵，疾馳擊敵，金軍人馬俱斃。五年，進少保。六年，授武寧安化軍節度使、京東淮東路宣撫處置使，置司楚州。兼節制鎮江府，賜號揚武翊運功臣，加橫海、武寧、安化三鎮節度使，會秦檜主和議，命世忠徙屯鎮江。
肋長三尺五寸，廣三寸，厚二寸五分；左右同前。前軸孔分墨去頭四寸，徑中二寸。前腳孔分墨去頭四寸五分，長一寸五分，廣一寸。槓孔去前腳孔分墨三寸七分，孔長二寸，廣一寸。後軸孔去前槓分墨一尺五寸，大小與前同。後腳孔分墨一寸二分去後軸孔三寸五分，大小與前同。後槓孔去後腳孔分墨二寸七分，後載克去後槓孔分墨四寸五分。前槓長一尺八寸，廣二寸，厚一寸五分。後槓與等。板方囊二枚，厚八分，長二尺七寸，高一尺六寸五分，廣一尺六寸：每枚受米二斛三斗。從上槓孔去肋下七寸：前後同。上槓孔去下槓孔分墨一尺三寸，孔長一寸五分，廣七分：八孔同。前後四腳廣二寸，厚一寸五分。形制如象，軒長四寸，徑面四寸三分。孔徑中三腳槓，長二尺一寸，廣一寸五分，厚一寸四分。
曼施坦因（德語：Erich von Manstein），德國之將也。原名埃利希馮列溫斯基，西普魯士貴族炮兵將軍十子也，一八八七年十一月二十四日生於柏林。俄而過繼諸其姨父，遂改為弗裡茨埃利希馮曼施坦因。一九零六年任近衛步兵三團見習軍官，次年晉少尉。一三年入柏林軍校。次年升中尉。是年，歸近衛步兵三團，俄而任近衛二備團副官。一戰既起，曼施坦因戰俄於西，傷，俄而至軍參部任參謀，後北攻波蘭。於是歸西線任騎戰步戰科長。一五年，晉上尉。
達寶惜其術，自闞澤、殷禮皆名儒善士，達秘而不告。太史丞公孫滕少師事達，拜跪而請其術。達曰：「吾先人得此術，欲圖為帝王師，至仕來三世，不過太史郎，誠不欲復傳之。且此術微妙，頭乘尾除，一算之法，父子不相語。然以子篤好不倦，今真以相授矣。」飲酒數行，達起取素書兩卷，大如手指，達曰：「當寫讀此，由自解也。吾久廢，不復省之。今欲思論一過，數日當以相與。」滕如期往，至乃陽求索書，驚言失之，云：「女婿昨來，必是渠所竊。」遂從此絕。
友諒忿疆土日蹙，治樓船數百艘。載其家屬百官，盡銳圍洪都。守將朱文正、鄧愈堅守，三月不能下，元璋自將救之，友諒乃撤圍，東出鄱陽湖，逆戰，遇於湖中之康郎山。友諒集巨艦，連鎖為陣，元璋兵不能仰攻，乃縱火焚友諒舟，友諒大敗，欲退保鞋山，元璋已先扼湖口，邀其歸路。持數日，漢軍乏食，突圍出湖口，諸將自上流邀擊之，大戰涇江口。漢軍且鬥且走，友諒從舟中引首出，有所指撝，驟中流矢，貫目睛及顱，死。其軍大潰。長子善兒被執。友諒僭號凡四年。
又曰：「自古天下汨亂，繫於用人。祖宗於此，最得其要。太祖用呂餘慶，太宗用王禹偁，真宗用張知白，皆從下列置諸要途。人君欲得英傑之心，固當不次飭拔。必待薦而後用，則守正特立之士，將終身晦迹矣。」左司諫江公望論繼述事當執中道，不可拘一偏。徽宗出示其疏，純禮贊之曰：「願陛下以曉中外，使知聖意所嚮，亦足以革小人徇利之情。乞褒遷公望，以勸來者。」
一八年戰既休，曼施坦因任參謀於德國一復軍委員會，二零年任連指揮官。二七年，銜至少校。二九年轉至德國兵部參謀本部一廳。二十年代初，娶林茨一戎馬世家之女為妻，二二年，長子生。二十年代末，曼施坦因周遊歐洲列國研習戰車之道。一九三二年，升中校，次年，上校。是時，納粹始當政，待擴軍備戰。三五年，曼施坦因轉至德陸軍總參謀部。次年十月，升少將，任德陸軍總參謀總部第一軍需部長，俄而升至德陸軍總部首席副參謀總長，始能治軍。三八年四月，任李格尼茲一八步兵師主管。三九年四月一日晉中將。始從倫斯特將軍任德南軍參謀長整軍備征波蘭。九月，突襲之。曼施坦因調度有方，連連告捷，速殲其主力而圍其都華沙。曼施坦因獻策以炮兵空軍轟炸再短期水糧而破之九月二十八日波蘭降。德南軍僅折兵三萬。
天降祉福，唐叔得禾，異母同穎，獻之成王，成王命唐叔以餽周公於東土，作餽禾。周公既受命禾，嘉天子命，作嘉禾。東土以集，周公歸報成王，乃為詩貽王，命之曰鴟鴞。王亦未敢訓周公。成王七年二月乙未，王朝步自周，至豐，使太保召公先之雒相土。其三月，周公往營成周雒邑，卜居焉，曰吉，遂國之。成王長，能聽政。於是周公乃還政於成王，成王臨朝。周公之代成王治，南面倍依以朝諸侯。及七年後，還政成王，北面就臣位，躬躬如畏然。初，成王少時，病，周公乃自揃其蚤沈之河，以祝於神曰：「王少未有識，奸神命者乃旦也。」亦藏其策於府。成王病有瘳。及成王用事，人或譖周公，周公奔楚。成王發府，見周公禱書，乃泣，反周公。
刺史，原朝廷所遣，以督察地方；後因為地方官職名。漢武時，分全國以十三部，部置刺史。成帝改稱州牧，哀帝時復稱刺史。魏晉於要州置都督兼領刺史，職權益重。隋煬帝、唐玄宗再改州為郡，改稱刺史為太守。後又改郡為州，稱刺史。此後太守與刺史互名。宋於州置知州，而無刺史職任。刺史之名，特武臣升遷之階。元明廢名，清僅用為知州之別稱。
哈耶克嘗聞維塞爾講習，尊民主社會主義，及至為米塞斯之吏，又聞其道，遂棄社會主義，深究其弊，著書而理之。其書《到奴役之路》，大斥社會主義之策，謂凡集體主義之世必至獨夫當政，納粹德國與蘇聯之治皆此類也。若行中央計劃，則不以互市通有無，卻以肉食者寥寥數人理百業，然肉食者不明互通有無之理，以至齟齬百出，或以强權為之。如若失策，百姓皆以為國府無能，遂托強人執牛耳，由是極權之治始成矣。一旦互市之自由不存，則生食為用之自由焉附。
后性驕奢，好珍玩。輒讒於君，陷眾臣於不倫，奪異己之家財。塞內卡者，羅馬文士也。麗娜恨之，讒曰：「內加與長公主通。」放於科西嘉島，奪家財，麗娜納之。阿吉阿提克斯者，前執政官也，本貫高盧。克斯一門，戰功勳赫，人皆敬之。有私宅，甚綺麗。麗娜妒，讒於君，誣以大逆。有司系克斯，克斯曰：「乞得面君，自陳清白。」上釋克斯，旋賜死。克斯曰：「吾竟喪於婦人之手！」破腕死，年五七。麗娜納其宅邸。
五月初，連克安定、會州、靖寧、隆德，經蕭關往平涼，一面分兵屯要害之延安及涇州，一面使張渙率騎窺慶陽。張思道早於王師克臨洮時，留弟良臣與部將姚軍守慶陽，己則走寧夏，然為庫庫擒也。張渙使招良臣，張良臣知其兄為庫庫治罪，決定降明，而遽复叛。徐達令四面圍慶陽城，張良臣恃險，而向塞外之庫庫求救焉。庫庫為救慶陽，分兵三路牽制明兵，一路攻大同欲下太原，一路攻鳳翔，一路攻涇州。七月中旬，庫庫將哈布南下攻原州，致使局為之大變也。徐達見庫庫兵勢甚猛，暫取守，命徐禮守驛馬關、葉石真守彭原、韋正守鄶州、傅友德、薛顯守靈州，控扼要害焉。既而，哈布克涇州，致徐達軍腹背受敵，幸得馮國勝自驛馬關引兵救之，乃將哈札兒卻之。八月上旬，張良臣在慶陽糧餉盡，外援無望，其將開城降之。數日後，庫庫遣往大同、鳳翔之兵，亦被明兵擊破也。
咸康七年，晉封文明帝為燕王，亦以儁為世子，假節、安北將軍、東夷校尉、左賢王。永和四年，文明帝崩，太子慕容儁嗣王爵也。六年，趙大將軍冉閔帝於鄴，景昭帝亦分兵三路南伐，自率中軍出盧龍，拔薊，而遷於薊。景昭帝初仍以江左之燕王居之，然於八年自為帝也。景昭帝置百官，改元元璽。景昭帝在位滅冉魏，入據本由趙所據之中國，並移都鄴，大燕入盛，終與南之晉、關中之秦鼎足，且於時，力之强者。
又說六書轉注，以為從偏旁轉相注。《說文》曰：「轉注者，建類一首，同意相受，考老是也。」後序曰「其建首也，立一為耑」，即建類一首之謂也。如示為部首，從示之偏旁註為神祇等字，從神祇注為祠祀祭祝等字，展轉相注，皆同意為一類。戴震指爾雅詁訓為轉注，而不知詁訓出於後來，非制字時所豫有也。段玉裁引戴說，又言爾雅字多假借，而不知假借者本無其字，今如初、哉、首、基之訓，非本無首字，而假初、哉諸字以當之也。其他所著學說，能持漢、宋儒者之平。禮論、治論諸篇，皆稽古證今，通達政體。
《朝邑王墓誌》：「王諱祁鎔，鄭靖王之子，母妃張氏，宣德八年十一月初八日嫡生，正統八年三月初九日冊封為朝邑王，成化二十三年十一月十六日以疾薨，享年五十有五，妃呼氏，群牧所副千戶斌之女；繼妃楊氏，南城兵馬副指揮源之女，俱無出，上聞訃哀悼，輟朝一日，遷官諭祭，諡曰榮簡，命有司喪葬如制，在京親王及文武官皆致祭焉，以弘治元年葬於太行山之原，嗚呼！王生長宗室，為國藩輔，茂膺封爵，貴富兼降，壽考今終，夫復何憾，用述其□，納諸幽壙云。」
路易巴斯特，法國多勒人也。路易博通群書，潛樂化學，尤好探研微生物，乃鼻祖。師從巴黎師院，一八四七年畢其業，次年始教授物理。其後數年，遂乃研岐陽之術。一八八一年研狂犬症，四年乃得其疫苗。七月六日有九歲幼童梅斯特傷於犬，無可救，路易注以疫苗，活之。一八八七年中風，卒於一八九五年。其首倡生源說以悖自生說，揚胚種說，宣預防接種之法，世稱「格致學之完人」。
道光間鴉片戰爭起，廿一年，琦善定和約，以香港島屬英人。英駐華商務總監義律遂於水坑口登陸，自為行政官。後中英皆背約，清終敗績，訂《南京條約》，以香港島永為英王屬土，築維多利亞城，以治斯土。後清再敗，割九龍、租新界，次第入香港界內。二戰時，為日本所據，戰後廢舊約，唯香港仍為英屬。內戰起，多有南來避戰者，戶口日充。中華人民共和國立，紳士南逃至香港，營實業者眾，香港日興，為東亞名城，號「東方之珠」。後廿年，新界租約將至，中英始商香港所屬。一九八四年，《中英聯合聲明》立，議定一九九七年香港全境交予中華人民共和國。
一六年三月，日本放送協會告云，群萌會諸作，且擇其一，增廣改編，映於電視。而未言何擇。八月，群萌會告以網頁，曰：「所擇，《龍之牙醫》。將改作長編，分上下二部。」庵野秀明任製作總監，並指導音響。鶴卷和哉導其演。舞城王太郎、榎戶洋司二士，營構其事。井關修一則幻設人物，監督作畫。歡喜社製作動畫。明年二月十八日，放送協會映之。廿五日復映。
太平二年，盜乘御馬，收獄。帝問侍中刁玄曰：「盜乘御馬罪云何？」玄對曰：「科應死。然魯王早終，惟陛下哀原之。」亮曰：「法者，天下所共，何得阿以親親故邪？當思惟可以釋此者，奈何以情相迫乎？」玄曰：「舊赦有大小，或天下，亦有千里、五百里赦，隨意所及。」亮曰：「解人不當爾邪！」乃赦宮中，基以得免。
簡化字，俗謂簡體字者，今言凡漢字之爲中共所化簡者也。簡字之案，始見於太平天國，民國亦推之，而後棄矣。及共和國，府以漢字之繁難故，欲廢漢字。故於西元一九五六年始頒行簡化之案。一九七七年再簡之，是謂二簡字，然再簡之字，民以其拙畸至甚、不堪卒讀，有司旋棄之，於一九八六年頒《簡化字總表》，復以初簡之字爲範。
義大利雖分裂多時，然合久必分，分久必合，勢也。至十九世紀，撒丁王國屢戰於奧地利並義大利諸邦，獨立戰爭有三，先後得法國、普魯士之助，終敗奧地利，統一義大利本島，立義大利王國。至一次世界大戰，雖為三國同盟之國，然義人既定國內之事，欲壯其羽翼，一統其族，取其國北操義大利語之地，而此地為奧匈所據，故義人多不欲盟於奧匈。戰之初，義大利以三國同盟乃防守之約，而奧匈先攻而言中立。後協約諸國許以達爾馬提亞之地，義大利乃擊奧匈。至協約國勝，義國因美國之干，不能得前英法所許之地。遂忿然而退巴黎和會，軍民皆以為協約國所叛。
景帝不豫，群臣請建東宮，不許。將繼奏，輅援筆曰：「陛下宣宗章皇帝之子，當立章皇帝子孫。」聞者感動。以日暮，奏未入，而是夜石亨輩已迎復上皇。明日，王文、于謙等被收，召輅與高谷入便殿，溫旨諭之，命草復位詔。亨密語輅，赦文毋別具條款。輅曰：「舊制也，不敢易。」亨輩不悅，諷言官劾輅朋奸，下之獄。輅上書自訴《復儲疏》在禮部，可覆驗，不省。中官興安稍解之，帝愈怒。安曰：「向者此輩創議南遷，不審置陛下何地。」帝意漸釋，乃斥為民。然帝每獨念「輅，朕所取士，嘗與姚夔侍東宮」，不忍棄之。以忌者，竟不復用。
初，沙將入墾，苦無資；淡水柯有成、何繢、趙隆盛聞其事，皆助之。沙所募多漳籍，約千人，泉人漸乃稍入，而粵人則為鄉勇。已而漳人蕭竹來游，沙禮之，為之畫策。二年，沙赴淡水廳給照。許之，與以吳春郁義首之戳。疏節闊目，一切聽從其便。沙乃召佃農，立鄉約，徵租穀，刊木築道。沿山各隘，分設隘寮十一所，曰民壯寮，募丁壯以守。每隘十餘人，或五、六十人，晝夜擊柝，行旅無害，故來者皆有闢田廬、長子孫之志。而沙亦歲入愈豐，以其餘力拓地至二圍。
始陳涉起於野，天下響應，高祖邦斬沛令，號沛公，投楚項梁。梁得楚懷王孫心，立號楚懷王，以為號召。梁死，懷王封邦武安侯，令西入秦地，且與梁姪籍約先入定關中者王之。其時藉殺上將軍宋義，渡河救趙，秦兵乃急擊之，邦得避鋒芒，道武關而進霸上，秦王子嬰持節出降。邦入咸陽，廢秦峻法，約法三章：殺人者死，傷人及盜抵罪。秦人歡迎。
陳獨秀以公元一九二〇年八月草創上海黨組。二一年七月二十三日召中共一大於嘉興南湖，與會者十有三，具其名，曰李達、李漢俊、張國燾、劉仁靜、毛澤東、何叔衡、董必武、陳潭秋、王盡美、鄧恩銘、陳公博、周佛海。陳獨秀遣包惠僧。外邦人馬林、尼科爾斯基亦與會。定黨名曰共產，舉黨魁陳獨秀曰書記。黨員五十餘。明年七月十六日至二十三日，中共二大召。黨員百九十五。二〇〇七年十月十五日至二十一日中共十七大召。黨員七千三百三十六萬餘。一二年十一月八日至十四日中共十八大召，至一四年七月一日，黨員已八千七百萬餘。
戴叔倫，字幼公，唐潤州金壇人。師事蕭穎士，為門人冠。劉晏管鹽鐵，表主運湖南，至雲安，楊子琳反，馳客劫之曰：「歸我金幣，可緩死。」叔倫曰：「身可殺，財不可奪。」乃舍之。嗣曹王臯領湖南、江西，表在幕府。臯討李希烈，留叔倫領府事，試守撫州刺史。民歲爭溉灌，為作均水法，俗便利之。耕餉歲廣，獄無系囚。俄即真。期年，詔書褒美，封譙縣男，加金紫服。齊映、劉滋執政，叔倫勸以「屯難未靖，安之者莫先於兵，兵所藉者食，故金谷之司不輕易人。天下州縣有上、中、下，緊、望、雄、輔者，有司銓擬，皆便所私，此非為官擇人、為人求治之術。其尤切者，縣令、錄事參軍事，此二者，宜出中書、門下，無計資序限，遠近高卑，一以殿最升降，則人知勸。」映等重其言。遷容管經略使，綏徠夷落，威名流聞。其治清明仁恕，多方略，故所至稱最。德宗嘗賦《中和節詩》，遣使者寵賜。代還，卒於道，年五十八。
永曆十五年冬十二月，潮武王鄭成功克臺灣，承紅夷。建都於承天府安平鎮，詔其臣民曰：「東都明京，開國立家，可為萬世不拔基業。」初，鄭氏入臺灣，改名「東都」、再稱「明京」，俟明昭宗至。然，十六年夏五月，帝崩殂於滇，遂改之「東寧」。六月，成功薨於安平王城，享年四十；永曆三十五年，其孫克塽諡之曰「潮武王」。
去病侯三歲，元狩二年春為驃騎將軍，將萬騎出隴西，率戎士逾烏盭，討脩濮，涉狐奴，歷五王國，輜重人衆攝讋者弗取，幾獲單于子。轉戰六日，過焉支山千有餘里，合短兵，鏖臯蘭下，殺折蘭王，斬盧侯王，銳悍者誅，全甲獲醜，執渾邪王子及相國、都尉，捷首虜八千九百六十級，收休屠王祭天金人，師率減什七，益封去病二千二百戶。
十六年九月，入覲。垂詢水師情形，溫旨褒嘉。歸福建。十八年二月，福建巡撫張師誠疏言：「臺灣之鹿耳門、鹿港兩處，港內悉係暗沙，須淺水船隻始能守禦。應造守港及八槳快船，分設防堵。王得祿素諳臺地情形，請令酌定船式」。得祿遂繪圖以進，奏請「造竣之後，分撥鹿耳門十六隻，鹿港、八里坌各八隻」。從之。又以廈門為全閩要口，港汊紛歧，商旅往來，時虞伺劫，奏請「動撥房租，添造槳哨巡船，以利緝捕」。亦從之。旋赴臺灣閱兵，請假展墓。得祿少失恃，長嫂許氏育之，至是特請追封一品夫人，長兄追贈振威將軍，蓋異數也。七月回任，整剔營伍，多所更改。
天寶初，進冊貴妃。追贈父元琰太尉、齊國公。擢叔元珪光祿卿，宗兄銛鴻臚卿，錡侍御史，尚太華公主。主，惠妃所生，最見寵遇。而釗亦濅顯。釗，國忠也。三姊皆美劭，帝呼為姨，封韓、虢、秦三國，為夫人，出入宮掖，恩寵聲焰震天下。每命婦入班，持盈公主等讓皆不敢就位。臺省、州縣奉請託，奔走期會過詔敕。四方獻餉結納，門若市然。建平、信成二公主以與妃家忤，至追內封物，駙馬都尉獨孤明失官。
勝猛顧鄉舍，慨然曰：「今則吾屬玉碎之日，勉之！莫使身名空垂後世！」時薄霧起，勝猛乃命鄉舍領銃手守柵，自引精卒潛出，繞出黑田軍側，叱咤呼嘯，斬黑田氏卒數百人。黑田軍猝遭襲，大駭，辟易百步，無敢仰視者。黑田長政大怒，遣銃將菅六之助擊之。霧散，勝猛先士卒合陣，卒為流彈所中，臂創甚，乃徐退。黑田、細川等為之氣奪。
十二月，長庚追牽於黑水外洋，中尓殞。十三年春正月，詔任浙江提督，總統閩浙兵船，為長庚雪憤。五月受事，六月調福建水師提督。與總督阿林保奏言：「臺灣北路守兵單薄，請改興化協左營守備為水師，移駐滬尾。以延平協左營守備移駐艋舺，管轄陸路」。從之。十四年八月，會浙江提督邱良功勦牽於定海之魚山。牽勢已蹙，追之不敢息。明日，仍據上風。傍午，逾黑水洋，見綠水，將遁走外洋。得祿恐其復逸，麾閩浙各船遏之。牽殊死戰，篷索相糾。賊以綻鉤浙舟，矛貫良功之腓。浙舟毀綻脫，而得祿之船復迫之。轉戰良久，濺血聲喧。牽彈盡，以番銀為尓子。官軍亦以大尓轟擊，撰霧蔽海。得祿傷右額，猝倒再起，大呼殺賊。牽知不能免，自沉其舟，妻孥皆死。捷聞，詔封二等子爵，賞戴雙眼花翎。十五年四月，統師出洋，搜勦餘黨，多納降。海上稍靜。然猶有黃治聚眾海壇，劫截商旅，討之。自是每有斬獲，海寇漸平。
趙汝騰，字茂實。號庸齋。福州人也。宋宗室，太宗皇帝七世孫。理宗朝寶慶二年進士。知溫州、婺州。後任禮部尚書兼給事中，兼修國史、實錄院修撰。薦衢人徐霖爲著作郎，霖行事乖謬，汝騰自求去。景定二年，卒。有《庸齋集》六卷，《四庫全書》錄之。行於世。汝騰在朝，多有規諫。嘗謂理宗曰：「陛下有用君子之名，無用君子之實。」
耶律德光嘗問道曰：「天下百姓如何救得？」道為俳語以對曰：「此時佛出救不得，惟皇帝救得。」人皆以謂契丹不夷滅中國之人者，賴道一言之善也。周兵反，犯京師，隱帝已崩，太祖謂漢大臣必行推戴，及見道，道殊無意。太祖素拜道，因不得已拜之，道受之如平時，太祖意少沮，知漢未可代，遂陽立湘陰公贇為漢嗣，遣道迎贇於徐州。贇未至，太祖將兵北至澶州，擁兵而反，遂代漢。議者謂道能沮太祖之謀而緩之，終不以晉、漢之亡責道也。然道視喪君亡國亦未嘗以屑意。
譚曉林者，四川樂至縣人，原名明林，亦大毒梟也。六二年十二月生。農家子，以家貧高一輟學。嘗為鄉中倉閽。八六年去蜀入滇，務工邊境。越二歲，取妻楊氏，其父則緬甸大毒梟也。八九年移居緬北，始販毒。九二年妻為嗜毒者所害。同年相識一緬甸大毒梟，為其婿，遂居勐古。初販毒於暹羅緬甸之境。九五年後，銷毒於內。國中所售之毒，嘗半出於林。資產達四億餘元。募故卒為私兵，凡二百七十人，械皆從美式。雄踞一方，人稱緬北毒王。而捕差詗之久。
平原君家樓臨民家。民家有躄者，槃散行汲。平原君美人居樓上，臨見，大笑之。明日，躄者至平原君門，請曰：「臣聞君之喜士，士不遠千里而至者，以君能貴士而賤妾也。臣不幸有罷癃之病，而君之後宮臨而笑臣，臣願得笑臣者頭。」平原君笑應曰：「諾。」躄者去，平原君笑曰：「觀此豎子，乃欲以一笑之故殺吾美人，不亦甚乎！」終不殺。居歲餘，賓客門下舍人稍稍引去者過半。平原君怪之，曰：「勝所以待諸君者未嘗敢失禮，而去者何多也？」門下一人前對曰：「以君之不殺笑躄者，以君為愛色而賤士，士即去耳。」於是平原君乃斬笑躄者美人頭，自造門進躄者，因謝焉。其後門下乃復稍稍來。是時齊有孟嘗，魏有信陵，楚有春申，故爭相傾以待士。
自公元一一五零年始，諾曼人英倫人輪番入侵，惜愛爾蘭人內訌，弗能攘外，卒之於一五四二年淪為英倫屬土。此後愛爾蘭人屢次起義，均為英人鎮壓。一八四六年，馬鈴薯疫症爆發，以致饑荒，國人十有六非死即亡亞美利加。一九一六年復活節，有愛爾蘭兄弟會者起義於越淺城，雖再為英人鎮壓，亦已激發全國革命。一九二一年，英愛和談，訂《英愛和約》，南二十六郡組「愛爾蘭自由邦」，北六郡續為英治，此舉再引發愛爾蘭內戰。一九三七年，改「愛爾蘭共和國」。一九四八年去大英國協。
漢初，屬韓信之楚國，後除為郡。高帝十一年（前一九六年）置淮陽國，治陳縣（今河南淮陽縣）。因在淮河之北，故名，漢初同姓九國之一。境域當今河南省淮陽、太康、扶溝、柘城、鹿邑等縣地。惠帝、呂后、文帝時屢除為郡。景帝三年（前一五四年）國除為淮陽郡。宣帝元康三年復置淮陽國。治陳縣（今河南省淮陽縣），屬兗州刺史部。成帝元延末，領九縣：陳縣、苦縣（今鹿邑縣一帶）、陽夏縣（今太康縣一帶）、寧平縣（今鄲城縣一帶）、扶溝縣、固始縣、圉縣（今杞縣圉鎮）、新平縣、柘縣（今柘城縣）。境域約同今河南淮陽、太康、鹿邑、西華、柘城一帶。平帝元始二年（二年）有戶十三萬五千五百四十四，口九十八萬一千四百二十三，王莽改淮陽曰新平。
秀吉既葬，諸侯多有黨於家康者。家康以秀賴幼弱，主母暗愚，乃有效魏武、司馬宣王之意。欲觀諸侯馬、鹿之對，乃多遣使者，私結姻親於伊達、福島、加藤、蜂須賀等。三成大怒，合利家、長政之辭，行檄責難於伏見。家康哂而置之。三成即勸利家以兵問。堀尾吉晴等懼戰事禍百姓，乃奔走說之。家康使人上表謝秀賴，署血書誓忠，刀兵遂息。
十四年春，帝在緬甸。五月，清廷以將軍達素、總督李率泰會師來伐。大船出漳州、小船出同安，檄廣東降將許隆、蘇利等分道而至。成功以陳鵬督諸部守高崎，遏同安；鄭泰出浯州，絕廣東；而自勒諸部，扼海門。海門在海澄之口；命五府陳堯策傳令諸將，碇海中流，按軍不動，揚徽而鼓。令未畢，漳船猝至。諸將倉卒受命，莫敢先發。閩安侯周瑞為清軍所乘，與堯策俱死。陳輝舉火，滿兵高躍，船乃得出。既得上流，成功自手旗起師，引巨艦橫擊之。風吼濤立，一海皆動。北人不諳水，皆退，眩暈而不能軍，僵屍布海。有滿兵二百餘人棄舟登圭嶼，命之降，宵溺之。是日同安船趣高崎。陳鵬約降，飭所部勿動。清軍恃應，船未近，涉水爭先。其將陳蟒不與謀，曰：「事急矣，當決死」。麾所屬與殿兵鎮陳章合擊，清兵披甲退陷於淖，死者十七八，首領哈喇土星止焉，殺滿兵一千六百餘人。收輝戮之，以蟒代。蘇利等後二日至，知諸路告衄，望太武山而還。素自殺於福州。於是竟成功之世，無敢議覆島者。
時越敗吳師於檇李，射傷吳王闔廬。闔廬且死，告其子夫差曰︰「必毋忘越。」三年，句踐聞吳王夫差日夜勒兵，且以報越，越欲先吳未發往伐之。范蠡諫曰︰「不可。臣聞兵者凶器也，戰者逆德也，爭者事之末也。陰謀逆德，好用凶器，試身於所末，上帝禁之，行者不利。」越王曰︰「吾已決之矣。」遂興師。吳王聞之，悉發精兵擊越，敗之夫椒。越王乃以餘兵五千人保棲於會稽。吳王追而圍之。越王謂范蠡曰︰「以不聽子故至於此，為之奈何。」蠡對曰︰「持滿者與天，定傾者與人，節事者以地。卑辭厚禮以遺之，不許，而身與之市。」句踐曰︰「諾。」乃令大夫種行成於吳。
索其沿革，不甚詳備，考稽源流，蓋上古神歌也。謂之曰：「思（オモロ）」。後尚氏之先，部族邑落，每及祭祀，歌人羣集，冥搜胸臆，連綴麗藻，發於華篇，通諸神祇。至尚真王祚，強治權，控諸侯，始蒐古今，採風集雅。自尚清王，迄尚豐王，歷多朝，編事蕆，成《唄雙紙》三卷，凡二十冊。此琉球最古歌集也，和人譽之曰：「琉球之萬葉集」。慶長十四年，島津入琉後，神歌乃衰，嬗爲琉歌矣。
鄭鹹：「侯諱某，姓關氏，以忠義大節事蜀先主昭烈皇帝，為左右禦侮之臣，官至前將軍，假節鉞。侯之名聞天下後世，雖老農稚子，皆能道之。然謂侯英武善戰，為萬人敵耳，此不足以知侯也。曹孟德以奸雄之資，挾天子以令中原，虎視鄰國，謂‘本初猶不足數，而況其下乎？’獨先主區區，欲較其力，而與之抗。然屢戰而數敗矣。士於此時，懷去就之計者，得以擇主而事之。茍不明於忠義大節，孰肯抗強助弱，去安而即危者？夫爵祿富貴，人之所甚欲也。視萬鍾猶一芥之輕，比千乘於匹夫之賤者，豈有他哉，忠盡而義勝耳。侯以為曹公名為漢臣，實漢仇也。而先主固劉氏之宗種，侯嘗受漢爵號矣。茍為擇其所事，則當與曹乎？當與劉乎？曹、劉之不敵，雖愚者知之。巴蜀數郡，以當天下之半，其成功不可待也，而侯豈以此少動其心哉？秋霜之嚴，見日見則消；南金之堅，遇剛則折。而侯之忠義凜然，雖富貴在前，死亡居後，不可奪也。孔融、楊彪皆巨德元老，一日少忤曹公，乃戮而囚之。侯為曹公所得，不敢加無禮焉；比其去也，熟視而不敢追。然則侯之所本，勝曹公多矣。蓋有以服其心而折其氣，豈在行陣間乎！侯本解人，廟於郡城之西。廟久不治，裏中父老相與經營，加完新焉。時維太守張公，別乘張公，相與為雍容鎮靜之政，而解民熙然樂之，日有餘暇，可以致力於神矣。然則神安其宅，厥有由哉。」（《重修廟記》）
九年十一月，護澎湖水師副將。時牽有窺臺之意，而澎湖為臺之門戶，孤懸海上，乃籌守備、討軍實、築尓臺，以防侵擾。十年春正月，牽至，入虎井嶼。將登岸，得祿禦之。八月，署澎湖副將。十一月，牽入鹿耳門，勾結陸盜，攻圍府治。得祿隨長庚赴勦。牽沉舟以阻，而自屯岸上。得祿知大港可達安平，自駕小舟入，與鎮道會商勦圍之策。嗣與義首吳春貴、柯緯章、王得昌等率義民三百，十一年春正月初五日，嚴軍行。戒諸舟勿燃燈，既迫，始奮擊之。牽揚帆欲遁，得祿揮舟堵截，擲火罐、火箭以焚，烈焰漲舟，賊驚惶，多墜海死。燬船二十有二，獲其三，禽股首蔡正等百六十八人，斬首八，陣鹵器械無算。牽以是奪氣，然猶據險守。
聯合國安全理事會，略名安理會，旨護天下之和平，中外之禔福。常任理事國五，美國、英國、法國、中國、俄國，號曰五大國，具否決權，但得五國一票否決，提案之廢可期矣，故提案之成敗，在乎大國之一致也。非常任理事國十，初僅六國爾，一九六五年，始建今制，席位均分，亞洲二、非洲三、拉美二、東歐一、西歐及他國若澳洲者二，成十席，不得連任、連選。制以凡與會國必有使節在聯大，以備非常。安理會常置委會三，具其名曰：議事規則專家委會、新員接納委會、安全理事會外行會議委會。復有特設、制裁諸委會，置廢均無常，因需而設。
及壯乃婚，年後得兒女，而家貧窶，無以為生。妻每訴苦，衣不蔽體，寶山壯士之心，自念不能顧一女子，乃往鄰借衣，而時其外出，寶山不請而取，想一衣服者，並無難為。鄰家潑女，當其出時而反，竟往訴訟，百口莫辯，不忍以手摑之。女怒，言其搶劫，將欲殺人。官吏好其美色，以為要挾，女亦非貞婦者，何有不從？以搶劫論刑十年。 發配新疆。
靖康元年，除職方員外郎。時議割三鎮以弭兵，命檜借禮部侍郎為割地使。還，拜殿中侍御史，遷左司諫。未幾，除御史中丞。閏十一月，汴京失守，金人掠二帝。二年，金人立張邦昌為楚，邦昌遺金書請還檜，不許。檜從二帝至燕山。會金主吳乞買以檜賜其弟撻懶為任用，撻懶攻山陽。建炎四年十月，檜與妻王氏自軍中航海歸。行在入見，拜禮部尚書。首奏所草與撻懶求和書，蓋檜在金庭首倡和議，故撻懶縱之使歸也。
十月，士寧自密州回，得敵耗甚悉，且言公佐已挾魏勝得海州。寶喜曰：「吾兒不負乃翁矣。」士氣百倍，趣眾乘機進。適大風複作，海濤如山，寶神色不為動；風少殺，始縱舟泊抵東海。敵已雲合，圍海州，旌麾數十里。寶麾兵登岸，以劍畫地，令曰：「此非複吾境，力戰與否在汝等。」因握槊前行，遇敵奮擊，將士賈勇，無不一當十。敵出不意，亟引去。勝出城迎，寶獎其忠義，勉以共立功名，勝感泣。乃維舟犒士，遺辯者四出招納降附，聲振山東。豪傑如王世修輩各署旗，集義勇，爭應援，多者數萬人。寶列名上諸朝，檄所部會密之膠西，命公佐以郡事畀勝，與俱發。
反而子明故念，絮絮於錢，謂何時取。寶山曰：“時爪子甚緊，不可以反。”子明從之，而故念不已。寶山乃生鄙意，是不能為事也，自分不如殺之。既生殺意，只以且取緩之。宗芬知其意，曰：“殺之不詳，同結一案，反而廝殺，乖於道理。”寶山不聽。宗芬見太白在左，有兵凶之禍，复勸之。寶山曰：“豎子不足與謀。”遂與子明曰：“回鶻之地，天池風物，人言旖旎，而不曾見，可一往觀之，反取其錢。”子明念其何來之興，疑且見殺。而亦無憑據，隨書於弟曰：“我今危矣，若數月不還，當不在人世，此是白寶山，謝宗芬地址，請交於三司，彼無從逃。”
十載正月朢夜，妃家與廣寧主僮騎爭闤門，鞭挺讙競，主墮馬，僅得去。主見帝泣，乃詔殺楊氏奴，貶駙馬都尉程昌裔官。國忠之輔政，其息昢尚萬春公主，暄尚延和郡主；弟鑑尚承榮郡主。又詔為元琰立家廟，帝自書其碑。銛、秦國早死，故韓、虢與國忠貴最久。而虢國素與國忠亂，頗為人知，不恥也。每入謁，並驅道中，從監、侍姆百餘騎，炬密如晝，靚粧盈里，不施幃障，時人謂為雄狐。諸王子孫凡婚聘，必先因韓、虢以請，輒皆遂，至數百千金以謝。
冷岸環球種庫在挪威冷岸群島，所以貯存宇內之農種。如危際失種，則冷岸之庫可以補之。素以「寰宇農業方舟」聞，而聯合國糧農會襄助之。建設之資，計四千五百萬挪威克朗，由挪威政府承償。西元二〇〇八年始用。一五年，以敘利亞內戰，就庫請種。此冷岸庫用世之權輿也。一七年五月，以天地日暖，凍土融化，庫門水災。
及長，忮忍多智，善億測人情，通六蕃語，張守珪節度幽州，祿山盜羊而獲，將殺之，呼曰：「公不欲滅兩蕃邪。何殺我。」守珪壯其語，釋之，與史思明俱為捉生。知山川水泉處，嘗以五騎禽契丹數十人，守珪異之，稍益其兵，有討輒剋，拔為偏將。後以平盧兵馬使擢特進、幽州節度副使。御史中丞張利貞採訪河北，言祿山能，乃授營州都督、平盧軍使、順化州刺史。
馮諾曼（John von Neumann，本名 Margittai Neumann János Lajos），亦作馮·諾依曼，匈牙利猶太人也，一九〇三年十二月廿八日生。其父嘗仕於奧匈帝國，遂改德語名，亦以此名名世。後舍美利堅，授業於普林斯頓高等研究所。一九五七年二月八日卒，年五十五。其為博奕論之父，電算學先鋒，曼克頓計劃與者，馮諾曼代數始創人耳。
孫權以戴良為交州刺史，徽發兵拒之。廣州刺史呂岱被詔誅徽，自廣州將兵晝夜馳入。壹子中郎將匡與岱有舊，移書交阯，告喻禍福，又遣匡見徽，說令服罪，雖失郡守，保無他憂。岱尋匡後至，祗、祗弟幹、頌等六人肉袒奉迎。岱前至郡下。明旦早施帳幔，請徽兄弟以次入，賓客滿坐。岱起，擁節讀詔書，數徽罪過，即誅之，傳首詣武昌。壹、[黃有]、匡後出，權原其罪。
李清照，號易安居士，宋濟南人也，元豐七年生。父格非，官至禮部員外郎、提點京東刑獄。年十八，適太學生趙明誠，齊屬文章。翌年，父入黨籍。宣和三年，隨夫宦居萊州。建炎元年，明誠知江寧府，時金兵南侵，遂載書赴江寧。三年，明誠改知湖州，尋病卒，清照迭舍浙東諸地。紹興二年，赴臨安府。夏，復適張汝舟，未幾離異。四年，撰《金石錄後序》。晚年表上《金石錄》於朝。卒年七十餘。
元世祖至元十八年，湖北省治於武昌。時明太祖兵，伐武昌，得子楨，封楚王。故擴之，建王陵於龍泉山，成「三龜九寢十二景」之勢。明成化間，漢水改龜山之陰入大江，至嘉靖之時漢口興於漢水之陽，徽、晉、陝、贛之賈商鹽、當、米、材、棉、藥焉。漢口並朱仙、景德、佛山稱四大名鎮於明清之際矣。其時水陸交通，謂「九省通衢」，貨積民溢，商賈輻輳。
光緒十年十一月十六日未時，香港授時服務於尖沙咀警署始。三十二年以降，遷訊號山，以鐵球授時，香港天文台負其責。光緒二十九年，時區定，為格林威治標準時間之右四時辰，即東八區也。民國二十九年至一九七九年，行夏令時。除淪陷日本期間，全年行夏令時為虛，以日本時，即東九區作準為實。一九七三年十二月三十日至一九七四年十月二十日，因能源危機，曾於冬行夏令。除一九七七年、一九七八年之外，皆行夏令時。今已無夏令時。一九七二年一月一日，法定時改以協調世界時。香港天文台今以銫原子鐘報時系統作香港時之準繩，日誤不足微秒，唯每數年於格林威治標準時間子夜，將時間調慢一秒為閏秒，以保準確。
淳化初，賜甲第一區。淳化五年，加昭宣使，勾當皇城司。蜀中劇賊李順亂成都，命為劍南兩川招安使，率兵討之。軍事委其制置，不從中覆。管內諸州係囚，非十惡正贓，悉得以便宜決遣。二月，命 馬步軍都軍頭王杲趣劍門、崇儀使尹元由峽路分遣討賊，並受繼恩節度。詔前軍所至，其賊黨敢抗王師者，即須殺戮；如本非同惡，受制凶徒，先被脅從今能歸順 者，悉釋其罪。四月，繼恩由小劍門路入研石砦破賊，斬首五百級，逐北過青強嶺，平劍州，進破賊五千於柳池驛，斬千六百級，賊眾望風奔走，殺戮溺死者不可勝 計。又克閬、綿二州。五月，至成都，破賊十萬餘，斬首三萬級，獲順及鎧甲、僭偽服用甚眾。
武漢之街，其老則如方格棋盤之狀，築諸沿江，其新則如圓環相扣。於武昌建雄楚大街、武珞路、珞喻路、珞獅路、中南路、中北路、八一路、中山路、紫陽路、解放路、東湖路、友誼大道、紅衛路、光谷大道、廣八路、珞珈山路、環湖大道、丁字橋路等，於漢陽建漢陽大道、鸚鵡大道、知音大道、龍陽大道、洗馬長街、沿河大道、龜山北路、腰堤路等，於漢口建江漢路、解放大道、中山大道、濱江大道、武勝路、吉慶街、沿江大道、京漢大道、發展大道、建設大道、黃浦大街、一元路、二耀路、三陽路、四唯路、五福路、張公堤、香港路、二七路、航空路等。
初，田嬰有子四十餘人。其賤妾有子名文，文以五月五日生。嬰告其母曰：「勿舉也。」其母竊舉生之。及長，其母因兄弟而見其子文於田嬰。田嬰怒其母曰：「吾令若去此子，而敢生之，何也？」文頓首，因曰：「君所以不舉五月子者，何故？」嬰曰：「五月子者，長與戶齊，將不利其父母。」文曰：「人生受命於天乎？將受命於戶邪？」嬰默然。文曰：「必受命於天，君何憂焉。必受命於戶，則可高其戶耳，誰能至者！」嬰曰：「子休矣。」
事在二千三百有一年，水無燈里自東京抵水星。水星，故火星也，可為人居已百有五十年。大洋廣佈，陸地僅十一。其上有新威尼斯，乃倣威尼斯而成，水道縱橫，不通車輛。慕古而興，遊人樂至。領航士以貢多拉，伴遊於城中。燈里抵水星，住新威尼斯，仕於亞利亞公司，為領航士事。雖隻身在外，而其善待人，結交者多矣。
清提督管效忠率雲南之兵數萬分道馳至，夜紮銀山，以騎兵當大路。成功以銀山為必爭之地，奪而據之，列陣以待。遲明，清軍分五道而來，三萃鄭壘，不動，騎射如雨。成功令發火砲，多鼓鈞聲，屋瓦皆震。清軍下馬死戰。薄午，鄭軍益奮，遂大敗之，喋血填濠，效忠僅以身免。明日，鎮江守將高謙、知府戴可進等來降。成功登京峴之山，大饗士卒，慷慨賦詩。命全斌、黃昭守鎮江，屬邑俱下。以張煌言、楊朝棟招撫江南，袁起震、徐長春招撫江北。於是常州、徽州、池州、太平、滁、和、六合等府豪傑多起兵應。清廷大恐，議援兵。甘輝進曰：「瓜、鎮為南北咽喉，但坐鎮此；斷瓜州則山東之師不下；據北固則兩浙之路不通；南都可不勞而定矣」。不聽，率師登舟逕取南京，傳檄四方。
林爽文之變，全臺震動；及平，黨徒多北走，遁入山。同知徐夢麟素知沙有為，請大吏，檄沙堵守。沙既通番市，嘗深入蛤仔難，視其地平廣而腴，可墾田。蛤仔難者，番地也，三面負山，東臨海，平原萬頃，溪港分注，天然沃壤也。自三貂嶺越山行，一、二日可至，然漢人鮮入者。乾隆三十三年，林漢生始召眾入墾，為番所殺。後或再往，皆無功。沙既議墾，謀於其友許天送、朱合、洪掌。之三人者，亦番割也。分募三籍流氓，率鄉勇二百餘人前進，佃農隨後。
初，太倉人張溥、張釆集郡中名士為復社。里人陸文聲求入社，不許；詣闕言溥、釆為主盟，倡復社亂天下。之夔罷官。疑溥為之，恨甚。時方母憂家居，縗絰走七千里，伏闕言溥等把持典計，己罷職實其所為，因及復社恣橫狀。章下巡撫，張國維等言之夔去無預溥事，亦被旨譙讓。至溥卒，而事猶未竟。之夔既上書，黃道周惡之，比之人梟。之夔憾道周甚，疑陳子龍輩為溥、釆、道地，乃以黃紙大書道周、子龍及夏允彝、吳偉業、瞿式耜數又人名，云溥、釆輦金數萬，數人者為之囊橐以投東廠。又負書於背，蹩躄行都市通衢，見貴人輿馬過，則舉以愬之蜚語，且上聞。人皆為子龍輩危之。既而鄭鄤之事起，告訐風實自之夔啟之。
漢初復封建，以功臣為王，或領數郡，自有百官如朝廷。太傅輔王、丞相統眾官、內史治民、中尉掌兵。丞相以朝廷任，餘皆諸王自置。及功臣皆獲罪，王國不廢，更以劉氏王。呂后間嘗封呂氏王，后崩國除。七國之亂既平，罷王國支郡，丞相改相，天子為置吏，省諸官，王國如郡。孝武推恩，諸王眾子皆侯，別屬鄰郡，王無復亂。綏和元年復罷內史，以相領其事。自此王國相如太守、中尉如郡尉，異名而已。
地有明者，巨若澳大利亞洲，謂之桃源，無知之者。地有晦者，巨若桃源。有以為甲烷之海者，有以為乙烷之洋者。後以卡西尼號考之，皆非。地有文，或地動而生。有山若環，明晦可辨。度或烴之雨雪所生，或炎丘所穴。明晦處日波同，示其所成所覆者同。未察有烴之湖海，度其地為冰或淖也。其地岮坦相雜，乃炎丘出水與氨所成也。有風摧之文，有山環內盈，不知何物。山無拔二十仞者。
白起者，郿人也。善用兵，事秦昭王。昭王十三年，而白起為左庶長，將而擊韓之新城。是歲，穰侯相秦，舉任鄙以為漢中守。其明年，白起為左更，攻韓、魏於伊闕，斬首二十四萬，又虜其將公孫喜，拔五城。起遷為國尉。涉河取韓安邑以東，到乾河。明年，白起為大良造。攻魏，拔之，取城小大六十一。明年，起與客卿錯攻垣城，拔之。後五年，白起攻趙，拔光狼城。後七年，白起攻楚，拔鄢、鄧五城。其明年，攻楚，拔郢，燒夷陵，遂東至竟陵。楚王亡去郢，東走徙陳。秦以郢為南郡。白起遷為武安君。武安君因取楚，定巫、黔中郡。昭王三十四年，白起攻魏，拔華陽，走芒卯，而虜三晉將，斬首十三萬。與趙將賈偃戰，沈其卒二萬人於河中。昭王四十三年，白起攻韓陘城，拔五城，斬首五萬。四十四年，白起攻南陽太行道，絕之。
孟嘗君在薛，招致諸侯賓客及亡人有罪者，皆歸孟嘗君。孟嘗君舍業厚遇之，以故傾天下之士。食客數千人，無貴賤一與文等。孟嘗君待客坐語，而屏風後常有侍史，主記君所與客語，問親戚居處。客去，孟嘗君已使使存問，獻遺其親戚。孟嘗君曾待客夜食，有一人蔽火光。客怒，以飯不等，輟食辭去。孟嘗君起，自持其飯比之。客慚，自剄。士以此多歸孟嘗君。孟嘗君客無所擇，皆善遇之。人人各自以為孟嘗君親己。
紹聖初，哲宗親政，用事者欲開邊釁，御史郭知章遂論純粹元祐棄地事，降直龍圖閣。明年，復以寶文閣待制知熙州。章惇、蔡卞經略西夏，疑純粹不與共事，改知鄧州。歷河南府、滑州，旋以元祐黨人奪職，知均州。徽宗立，起知信州，復故職，知太原，加龍圖閣直學士，再臨延州。改知永興軍。尋以言者落職，知金州，提舉鴻慶宮。又責常州別駕，鄂州安置，錮子弟不得擅入都。會赦，復領祠。久之，以右文殿修撰提舉太清宮。黨禁解，復徽猷閣待制，致仕。卒，年七十餘。
零四年十一月廿四，方外食，見購賞於電視中，張其像。頗自得意，而指之笑問店家曰：「可似我耶？」答曰：「非然，何戲乎，安如君哉。」賡食，談笑良久乃去。逕亡不歸，及陽朔鎮，有雷達站固廢之，匿其中。又使其從棄車於桂林車站，乘公車返。而捕差亦得報，亟往其居，不獲。迨差人蹤跡於雷達站時，華蚤遁去。但見洞口徒餘「李森青到此一遊」之語，深入之，則見其本名於壁上。蓋其亡也，所託名有「劉彬彬、劉森、劉林權、劉林楊、劉桂森、李森青」之類，所營公司亦為「森森」，以其造五行闕木，所以補焉。差人亦因名捕華之事為「啄木」。
共和，又譯公和、公治、民主，政體名也。國從共和之制，則謂之共和國、民國、公治之國、民主國。旨在天下為公。《法意》有云：「公治者，國中無上主權，主於全體或一部分之國民者也。」其制有二，曰庶建（言民主共和），曰賢政（言貴族共和）。庶建乃真民主，以通國全體之民，操其無上主權者也。賢政者，以一部分之國民，操其無上主權者也。如是等共和，名同而實異有之，如瑞士則有元首七人，美利堅則合眾為一，而共產諸國，名人民共和者，教從馬列而已（言人民、與仇讎對待）。
十二年，瑪竇制《山海輿地全圖》，同年付梓，中國人始識域外地理。並以華人問學時，兼講教義。又譯《十誡》、《天主經》、《聖母贊歌》，著《教理問答書》。自是中國士民，有問天主教於瑪竇者。時明堅著《天主實錄》，以漢文解明教義，瑪竇贈之問教者。然中國人皆以其佛教之支流，而不知天主教也。瑪竇在肇慶，收士人瞿太素為弟子，始結交儒士。
《禮記》之書，非惟儀節動作而已，特亦言儒教之論，若《禮運》、《禮器》、《學記》、《樂記》、《儒行》者皆是。其《禮運·大同》者，大同、小康之所由出，以故人特重之。又有《王制》、《玉藻》為制度之編，《檀弓》、《燕居》論禮之文，《曲禮》、《投壺》補闕之作，而《月令》節令之言，《文王世子》史傳之類，《經解》文獻之篇。所謂洋洋乎大觀，先秦禮樂制度文物典章盡在斯矣，比之《周禮》亦不過焉。
紀元前第三千紀傳曰：寧利爾者，女神寧賽巴古之女也。寧利爾浴於聖河，神王見爾慕之，以內侍努斯卡助，得與其合于水渚而生欣(Sin)，欣者，蘇美或稱之南那(Nanna)，月之神也。諸神聞爾怒，以其野合穢於聖所，爾得七神流之於黃泉畔，寧利爾自從之。七神者，天帝安之子也，或曰七魔、七精，以其權之大威懾諸神，遭其逐者，雖王亦不得抗。於是二神流於冥土，神王化以城衛、司河、渡者之形，復與其生涅伽、尼那祖、恩比盧之神。涅伽者，司冥土大神也；尼那祖司醫之女神也；恩比盧者，司諸河之神也。及至神王恩利爾復其位，爾其諸子各司其職，乃封寧利爾為其后，女神至此得祀千載。
燕王喜四年，燕王喜命丞相栗腹與趙盟，以五百金賄趙孝成王為酒資。栗腹歸報燕王喜言：『趙國少壯者皆在長平之戰中戰死，其孤未成，可以伐之。』燕王喜乃召昌國君樂間詢之。樂間曰：『趙，四面皆戰之國，其人皆習兵，不可攻伐。』燕王喜言：『寡人以五倍伐之。』樂間猶以為不可。燕王喜怒，群臣皆以為可伐。乃移兩軍，兩千乘，栗腹以一部攻鄗，卿秦將一部伐代。唯大夫將渠於燕王喜言：『與人通關結盟，將五百金與人之君飲，使者還報則反伐人，不祥，恐不勝。』燕王喜不聽，自率偏師繼進。將渠執燕王喜佩之印帶止之曰：『王不當親往，如往而不能勝。』燕王喜以足踏開將渠。將渠泣謂：『臣非己，蓋為王兮！』燕兵至宋子，趙遣廉頗於鄗邑破栗腹之軍，樂乘於代邑破卿秦之軍。樂間奔趙。廉頗逐燕五百餘裏，圍燕都，燕人請和，趙人不聽，必令將渠出而議和。將渠議和，趙從將渠，燕乃解圍。
漢六年，高祖欲廢太子劉盈，立戚夫人子趙王如意。呂后恐，使建成侯呂澤彊邀張良，為其畫計。良曰：「今公誠能無愛金玉璧帛，令太子為書，卑辭安車，因使辯士固請，宜來。來，以為客，時時從入朝，令上見之，則必異而問之。問之，上知此四人賢，則一助也。」后乃令呂澤使人奉太子書，卑辭厚禮，迎四皓。四皓至，客建成侯所。
周公歸，恐成王壯，治有所淫佚，乃作多士，作毋逸。毋逸稱：「為人父母，為業至長久，子孫驕奢忘之，以亡其家，為人子可不慎乎！故昔在殷王中宗，嚴恭敬畏天命，自度治民，震懼不敢荒寧，故中宗饗國七十五年。其在高宗，久勞於外，為與小人，作其即位，乃有亮闇，三年不言，言乃讙，不敢荒寧，密靖殷國，至於小大無怨，故高宗饗國五十五年。其在祖甲，不義惟王，久為小人於外， 知小人之依，能保施小民，不侮鰥寡，故祖甲饗國三十三年。」多士稱曰：「自湯至於帝乙，無不率祀明德，帝無不配天者。在今後嗣王紂，誕淫厥佚，不顧天及民之從也。其民皆可誅。」「文王日中昃不暇食，饗國五十年。」作此以誡成王。
於是，勝猛、鄉舍皆上馬，引五百卒急向赤阪。道逢宇喜多將明石全登，遂與俱。涉杭瀨川，臨諸侯中村一榮、有馬豐氏寨。勝猛遣全登迂出其後，使鄉舍伏於草莽中，身自縱火焚田。一榮怒，將千餘眾出。勝猛徐退。一榮追之。鄉舍猝出擊其側，勝猛返攻，大破一榮，斬其名將數人；有馬豐氏往救之，全登旋奪其寨。中村、有馬士卒死傷殆盡。勝猛命棄輜重，急退歸。三成猶不知也。
漢世文帝時，《爾雅》已列學官，并《論語》《孟子》《孝經》為「傳記博士」，諸治經者，皆須通之乃可進學。漢武時，已有犍為文學者，為之作註，至晉郭璞，明於文字，又喜博物，乃作《爾雅註》，大行於世。唐時，入於「十三經」中，始列經部，宋邢昺為《爾雅註》作疏，入「十三經註疏」。後又有清郝懿行作《爾雅義疏》，邵晉涵著《爾雅正義》，近人周祖谟之《爾雅校箋》。諸書仿《爾雅》而作者，亦不鮮矣。《孔叢子》書中，有《小爾雅》，後漢作《釋名》，或稱「逸雅」，又有《廣雅》、《埤雅》者，統曰「五雅」或「諸雅」。《爾雅》一學，遂為專門，稱為「雅學」。後世「小學」之名物訓詁之學者，亦以此為端。
妾：賈氏，僅見《明實錄·英宗實錄·卷之六十三》，謂賈氏為徐顯宗曾祖母、中山王夫人。推為輝祖母。賈氏若為達妻，或雖為謝氏卒，徐達繼娶之繼室，則與庶子徐膺緒墓誌相衝。賈氏若為達妾而贈中山王夫人，又與輝祖襲魏國公相忤。而徐妙錦墓誌載，賈氏為妙錦母。於「《明實錄》賈氏為謝氏之筆誤」一曰，又無實證。故應有其人，或為妾室。
甫世譽「詩聖」，與李白並稱「李杜」。傳《杜工部集》。元稹之言曰：「李白壯浪縱咨，擺去拘束，誠亦差肩子美矣。至若鋪陳終始，排比聲韻，大或千言，次猶數百，詞氣豪邁，而風調清深，屬對律切，而脫棄凡近，則李尚不能曆其藩翰，況堂奧乎。」白居易亦云：「杜詩貫穿古今，盡工盡善，殆過于李。」元、白之論如此。蓋其出處勞佚，喜樂悲憤，好賢惡惡，一見之于詩。而又以忠君憂國、傷時念亂爲本旨。讀其詩可以知其世，故當時謂之「詩史」。
初，安祿山有邊功，得帝寵，遂請為妃養兒，帝許之。其拜，必先妃後帝，帝怪之，答曰︰「蕃人先母後父。」帝大悅，命與楊銛及三夫人約為兄弟。後祿山反，以誅國忠為名，且指言妃及諸姨罪。帝欲以皇太子撫軍，因禪位，諸楊大懼，哭於庭。國忠入白妃，妃銜塊請死，帝意沮，乃止。及西幸至馬嵬，陳元禮等以天下計誅國忠，已死，軍不解。帝遣力士問故，曰︰「禍本尚在。」帝不得已，與妃訣，引而去，縊路祠下，裹尸以紫茵，瘞道側，年三十八。
嘉慶六年升署廣西左江鎮總兵。調山東總兵。十五年，轉廣西梧州總兵，署廣西提督。性剛介，多與上官忤，然撫愛兵民，誠篤切至。性澹泊，綻衣糲食，人謂之曰：奚自苦若此！剛歎曰：吾固窶人子也。今稍自樹立，烏敢忘貧賤哉！廉俸所入，以均弟姪，己無私焉。年六十六告歸。所居士垣庳宇，人不知其故將軍也。
《朝邑王妃楊氏墓誌》：「妃楊氏乃南城兵馬副指揮楊源之女，成化二十三年八月十三日封為朝邑榮簡王繼妃，正德五年五月二十六日以疾薨，享年四十六歲，子女無訃聞。上賜祭乃命有司官葬如制。 慈聖康壽太皇太后 慈壽皇太后 中宮皆造祭焉，以正德六年八月十三日葬於鳳凰山之原，嗚呼！妃以淑質早嬪親藩家，享貴榮而不克夭壽，宜非命也，述其納諸幽壙用垂不朽之。正德六年八月十三日。」
斯大林、希特勒分波蘭，合東西烏克蘭為烏克蘭蘇維埃社會主義加盟共和國。 斯大林割羅馬尼亞河外比、北二郡，中部為摩爾多瓦蘇維埃社會主義加盟共和國，南北併烏克蘭蘇維埃社會主義加盟共和國。 斯大林割捷克斯洛伐克喀爾巴仟區，併烏克蘭蘇維埃社會主義加盟共和國。 赫魯曉夫割克里米亞，併烏克蘭蘇維埃社會主義加盟共和國。 蘇聯解體，烏克蘭立。
丁巳，葬景王。王子朝因舊官百工之喪職秩者與靈景之族以作亂，帥郊要餞之甲，以逐劉子。壬戌，劉子奔揚。單子逆悼王于莊宮以歸，王子還夜取王以如莊宮。癸亥，單子出。王子還與召莊公謀曰：「不殺單旗，不捷。與之重盟，必來，背盟而能克者多矣。」從之。樊頃子曰：「非言也，必不克。」遂奉王以追單子，及領，大盟而復，殺摯荒以說。劉子如劉，單子亡。乙丑，奔于平畤。羣王子追之，單子殺還姑發弱鬷延定稠。子朝奔京。丙寅，伐之，京人奔山。劉子入于王城。
"蕭倣,字思道，唐懿宗朝宰相也。故梁明帝子南海王珣之裔，曾祖嵩，祖華，族兄俛皆拜相。出身蘭陵蕭氏齊梁房，世為望族。大和中，擢進士第。除累給事中。咸通中，遷左散騎常侍，至宣宗中興，倣性喜直言，嘗以李璲為嶺南節度使，遣優工趨出追之，未及璲所而還。後以封敕脫誤，法當罰，侍講學士孔德裕曰：「給事中駁奏，為朝廷論得失，與有事奏事不類，不應罰。詔可。」，懿宗朝，遊幸無度，佈施贈與過其所當，怠懈朝政，倣上疏極言，帝嘉之。"
草書者，後漢徵士張伯英之所造也。梁武帝《草書狀》曰︰「蔡邕云︰『昔秦之時，諸侯爭長。羽檄相傳，望烽走驛，以篆隸之難，不能救速，遂作赴急之書，蓋今草書是也。』余疑不然。創制之始，其閒者鮮。且此書之約略，既是蒼黃之世，何粗魯而能識之？」又云︰「杜氏之變隸，亦由程氏之改篆。其先出自杜氏，以張為祖，以衛為父，索為伯叔，二王為兄弟，薄為庶息，羊為僕隸者。」故唐張懷瓘以為諸侯，爭長之日，則小篆及楷隸未生，何但於草？蔡公不宜至此，誠恐後誣案。
漢用郡縣，別復封建。以郡守改太守，廢監御史，郡尉以下如舊。武帝間以天下為十三部，各置刺史，督察地方。刺史位微權大，以六條詔書考太守。成帝時改刺史為州牧，立治所於部中。中興後復稱刺史，至漢末大亂，靈帝復置州牧，位太守之右，總一州政事、甲兵。自後州牧自大，相互攻伐，而成三國，漢為之亡。
二年七月，武帝春秋高，疑左右皆為蠱咒詛；有與無，莫敢訟其冤者。江充既知上意，因胡巫檀何言：「宮中有蠱氣，不除之，上終不差。」武帝及使充入宮，掘地求蠱，充先治後宮希夫人，以次皇后、太子宮，掘地縱橫。充云：於太子宮得大人龍多，又有帛書，所言不道。太子懼，將向甘泉，而江充持太子甚急。太子從石德計，謀斬江充。蘇文迸走，得亡歸甘泉宮，說太子無狀。武帝及使召太子。使者不敢進，歸報云：「太子反已成，欲斬臣，臣逃以歸。」
官修稱球陽記事、後尚氏當國，多稱記事，日本稱球陽，古以陽字風雅，球陽者，蓋琉球之美號也，琉球國三史其一也，乾隆八年，法司蔡溫、總宗正尚文思、纂脩司鄭秉哲等承王命，修天孫氏肇琉球以來政教、文化、神祇、天象、商賈事諸般。乾隆十年，書成，及後百餘年，增修不綴，至尚泰王讓國方止。琉三史中，此書最祥。卷凡二十有二，附卷凡三、外卷三、外卷附卷一。後佚數卷。今本卷凡二十二，附卷二。
黎大剛，字恭健，廣東新會縣都會鄉人。器宇魁偉，乾隆三十九年武舉，四十六年一甲第三名進士，授二等侍衞。乾隆五十五年，外放廣西右江鎮標右營遊擊。五十八年護理鎮安協副將。歷升鎮安協副將。安與滇黔接壤，苗民不靖，大剛至，飭軍政、宣德威，羣苗向風，民賴以安。提督彭承堯稱其弭盜化頑，無愧邊陲大將。
黃初二年，遼朝洛陽宮，帝引遼會建始殿，親問破吳意狀。帝歎息顧左右曰：「此亦古之召虎也。」為起第舍，又特為遼母作殿，以遼所從破吳軍應募步卒，皆為虎賁。孫權復稱藩，遼還屯雍丘，得疾。帝遣侍中劉曄將太醫視疾。疾未瘳，帝迎遼就行在所，車駕親臨，執其手，賜以御衣，太官日送御食。疾小差，還屯。孫權復叛，帝遣遼乘舟，與曹休至海陵，臨江。權甚憚焉，敕諸將：「張遼雖病，不可當也，慎之！」是歲遼與諸將破權將呂範。遼病篤，遂薨於江都。帝為流涕，謚曰剛侯。子虎嗣。
友諒恃兵強，欲東取應天，又為故將康茂才書所誘，引兵直前。元璋親總大軍禦之，友諒趨江東橋，呼茂才不應，遂以千艘抵龍灣，登岸接戰，大敗還。走采石，馮國勝蹙之，友諒迎戰，又大敗。遂棄太平，遁走江州。元璋兵乘勝取安慶，長驅至江州。友諒戰敗，遂棄江州，挈妻子奔武昌。吳宏以饒降，王溥以建昌降，胡廷瑞以龍興降。
北齊世祖武成皇帝，諱湛，神武皇帝第九子，孝昭皇帝之母弟也。天保初，進爵為王，拜尚書令，尋兼司徒，遷太尉。乾明初，楊愔等密相疏忌，以帝為大司馬，領幷州刺史。帝旣與孝昭謀誅諸執政，遷太傅、錄尚書事、領京畿大都督。皇建初，進位右丞相。孝昭幸晉陽，帝以懿親居守鄴，政事咸見委託。二年，孝昭崩，遺詔徵帝入統大位。天統四年十二月辛未，太上皇帝崩於鄴宮乾壽堂，時年三十二，諡曰武成皇帝，廟號世祖。五年二月甲申，葬於永平陵。
二〇一一年十二月十七崩於野戰列車中，年六十九，尋報知中國，乃發喪，殯于錦繡山宮。二十日之二十七日，受各國弔唁，韓乃許其前大總統盧武鉉之遺孀并現代集團總裁玄貞恩赴喪。會其幼子正恩，二十九日行追悼大會，時萬民似哭號狀。正日嘗親視軍工，頒其政令曰先軍政治，萬事關軍部爾後白於民，軍者國之本也，朝鮮軍遂為亞細亞洲第四。然豈不聞苦難行軍時，正日仍事其豪奢，縱其臣崔龍海等放縱，民之疾苦，蓋莫能問，而宮闈之內，又不能守其終節，畿內之外，野有餓殍。
初，德意志二戰新敗，百物凋敝。美利堅以馬歇爾計劃，助西歐羅巴振工肆，以抗蘇聯、東歐聲勢。一九五一年，法蘭西、聯邦德國暨西歐羅巴四國立約，法、德界首之煤、鋼資材，悉歸各國共管，關稅自免。法、德百年所爭之最者，煤、鋼也；既約共用，兩國卒相與歡。一九五七年，法蘭西終允薩爾保護領歸西德，置為薩爾州。翌年，煤鋼共同體六國復組歐洲經濟共同體、歐洲原子能共同體，為歐洲聯盟之先聲。
羊侃，字祖忻。南梁泰山樑甫人也。泰山羊氏子。父祉，仕魏為侍中，恥為北朝臣，嘗囑侃等南歸。侃有勇力，莫折念生據秦州反魏，魏遣蕭寶夤往討，侃從之，射殺賊酋莫折天生。尋以功領泰山太守，乃舉徐州之地歸梁。魏兗州刺史羊敦拒之，侃謀不遂，於是築城十餘固守。魏人聞之駭甚，益其封以冀效忠，侃斬魏使。受南朝封。魏乃遣高歡、尒朱陽都以軍十萬討之，重圍侃而不克，侃自圍中逸，遂散其眾而南走。梁武帝大通三年，侃至石頭。兄弟皆拜刺史，武帝以羊氏為山東衣冠，特優寵之。侃自北來，時人謂曰虜，侃以為恥，及中大通四年北伐，武帝令侃與元法僧同行，侃以元氏虜姓也，不從，武帝強之，勉而行。旋罷軍歸。五年，為晉安太守，討閩越山賊有績。太清元年北伐，為元帥蕭淵明副，淵明不能用侃謀，遂陷於魏，侃部無傷而還。太清二年，侯景作亂。武帝聞侃計，侃曰「景反跡久見，或容豕突，宜急據採石，令邵陵王襲取壽春。景進不得前，退失巢窟，烏合之衆，自然瓦解。」時論以為非，竟不納。及景軍入石頭，城中塗炭，侃子鷟為侯景所獲，示侃，侃曰「我傾宗報主，猶恨不足，豈復計此一子，幸汝早能殺之。」景無以對，復遣儀同傅士哲往說之，士哲詞窮而服其德。時唯侃部據守東掖門，侯景計百出，火、木驢、登城樓車無所不用，卒不能克。侃特善守城之術，景為之沮。是年十二月，以疾卒於建康城內，年五十四。自後城中失持，乃至武帝囚崩。子鷟、鶤、球。
初，羅馬神父李科羅在廈傳教，成功禮之，延為幕客。當是時，華人之在呂宋者數十萬人，久遭西人苛待。諸將議取呂宋為外府。成功使李科羅至馬尼拉，說呂宋總督入貢，而陰檄華僑起事，將以舟師援之。事洩，西人戒嚴，集兵馬尼拉，毀城裂砦，以防竊踞。而華人已起矣，鏖戰數日夜，終不敵，死者數萬人。或駕小舟至臺灣，多溺死。成功撫之，而呂宋仍俶擾，又慮鄭師往討，乃命使者隨李科羅乞和。諸將欲問罪，未出師，而成功病革矣。
三十五省十二直轄市二地方一特區列如下。綏遠省治歸綏、熱河省治承德、遼北省治遼源、安東省治通化、松江省治牡丹江、合江省治佳木斯、遼寧省治瀋陽、吉林省治吉林、察哈爾省治張垣、河北省治清苑、山西省治陽曲、黑龍江省治北安、嫩江省治齊齊哈爾、興安省治海拉爾、江蘇省治鎮江、安徽省治合肥、浙江省治杭州，遷臺後治大陳島、福建省治福州，遷臺後治金門、江西省治南昌、山東省治濟南、河南省治開封、湖北省治武昌、湖南省治長沙、廣東省治廣州、廣西省治桂林、四川省治成都、貴州省治貴陽、雲南省治昆明、西康省治康定、陜西省治西安、甘肅省治蘭州、青海省治西寧、寧夏省治銀川、新疆省治迪化，遷臺後治臺北、臺灣省治臺北，後遷治南投。以上三十五省。西藏地方治拉薩、蒙古地方治庫倫。以上二地方。海南特別行政區治海口。哈爾濱、瀋陽、大連、北平、天津、上海、南京、青島、漢口、廣州、重慶、西安、臺北、高雄為直轄市，隸行政院。
二十六年十月至三十一年，盛世才據新疆，邊卡軍凡一團，下轄騎兵連三。於賽圖拉卡、康西瓦卡、蘇蓋提卡及哈拉賽卡各駐一排設防，緣邊巡邏。並陰設倉廩於明立克下、阿吉欄杆、阿克塞欽、林濟塘四處。其防線之長也，軍吏甫下車，將往巡邊，庶幾半年。及復賽圖拉哨所，逾半年，則返葉城休整。據傳時哨所內僅煤油燈一盞，素所食者惟玉米饘耳，且亦間或不得也。天大寒，則取牛矢焚之，相擁於前。雖不足暖，而不復增其寒。如是，斯三地駐軍，荷八百里守邊之重任，直至於共和國。
帝國肇始之初，征服者取斯拉夫諸部男子勇健者，改其宗教，易之他服，配戴則干將莫邪，列陣則蓄銳於後，是為新軍（Yeniceli）非大圍不解不用，非戰局不明不出，故屢戰屢勝。由是驕橫，以降數帝，復詔選突厥部勇士入，世襲罔替，諸將漸以高位居上，不恃君，遂難以節制，以致屢廢君王，亂朝綱，馬哈茂德二世以國家遲滯，方略不展，嘗惡之，及改革，盡廢新軍。
雍熙二年二月，繼遷陷銀州。轉徙無常處，復連娶豪族，漸以強大，而西人以李氏世着恩德，往往多歸之。繼遷因語其豪右曰：「李氏世有西土，今一日絕之，爾等不忘李氏，能從我興復乎？」衆曰：「諾。」遂與弟繼衝赴夏州詐降，誘殺曹光實於葭蘆川。因襲據銀州，復破會州，焚城郭而去。事聞，朝廷遣知秦州田仁朗等將兵討之。
天寶九載，妃復得譴還外第，國忠謀於吉溫。溫因見帝曰︰「婦人過忤當死，然何惜宮中一席廣為鈇鑕地，更使外辱乎。」帝感動，輟食，詔中人張韜光賜之。妃因韜光謝帝曰︰「妾有罪當萬誅，然膚髮外皆上所賜，今且死，無以報。」引刀斷一繚髮奏之，曰︰「以此留訣。」帝見駭惋，遽召入，禮遇如初。因又幸秦國及國忠第，賜兩家鉅萬。國忠既遙領劍南，每十月，帝幸華清宮，五宅車騎皆從，家別為隊，隊一色，俄五家隊合，爛若萬花，川谷成錦繡，國忠導以劍南旗節。遺鈿墮舄，瑟瑟璣琲，狼藉於道，香聞數十里。
是作所演，不知何世。謂日本國有SIBYL系統，一人之所思，皆見明察。因得絕惡於未萌，懲奸於未知。所仰賴者，犯罪係數也。以色相別之，清者純良，濁者不逞。厚生省下置公安局，其吏數人，執銃行事，以抑奸邪。監視管宜野座伸元、常守朱。執行官狡噛慎也、征陸智己、縢秀星、六合塚彌生。本事要角也。及後伸元左遷執行官，以霜月美佳補之。會智己戰歿，秀星失蹤，東金朔夜、雛河翔繼而代之。
漢楚元王劉交，字游，高祖同父少弟也。好書，多材蓺。高祖既為沛公，交與蕭、曹等俱從。西攻南陽，入武關，與秦戰於藍田。至霸上，封文信君，從入蜀漢，誅項籍。即帝位。立交為楚王。王二十三年薨，子郢客嗣。薨，子戊嗣。景帝即位，以親親封元王寵子五人：禮為平陸侯，富為休侯，歲為沈猶侯，埶為宛胊侯，調為棘樂侯。戊稍淫暴，與吳王反，自殺。景帝乃立平陸侯禮為楚王，奉元王後。薨，子道嗣。薨，子注嗣。薨，子純嗣。薨，子延壽嗣。延壽立三十二年，國除。
又疏陳政體宜崇簡要，略謂：「皇上廣開言路，諸臣條奏苟有可取，無不通行訓諭，惟是積習疲玩已久，煌煌聖諭，漠不經意，輕褻甚矣。臣以為諸臣條奏，或非大體所關，或非時務所急，原不必悉見明文。若事關切要，聖慮折中，期於必行者，即降諭旨，宜重考成。度其事之難易，限年興革。如仍前玩視，於本案外重治以違旨之罪。此教令之宜簡也。六部則例日增，律不足，求之例；例不足，求之案：陳陳相因，棼亂如絲。論者謂六部之權，全歸書吏。非書吏之有權，條例之煩多使然也。臣以為當就現行事例，精審詳定，取切於事理者，事省十之五，文省十之七，名曰簡明事例，使當事各官得以知其梗概，庶不至聽命於書吏。此則例之宜簡也。考功、職方，議功議過，使百僚知勸懲也。現行之條，苦於太繁太密，不得大體。嘗見各直省州縣有蒞任不及一年，而罰俸至數年十數年者，左牽右掣，動輒得咎。且議處愈增愈密，規避亦愈出愈奇，彼此相遁，上下相詭，非所以清治道也。臣以為各官處分，凡關於國計民生，官箴品行，不妨從重從嚴；其事涉細微，無關治體，與夫苛責太深，情勢所難者，當準情酌理，大加刪削。此處分之宜簡也。」疏入，上嘉納。旋召入對，論時事至為流涕。
咸通四年，出為義成軍節度使，時黃河水泛，屢壞堤壩，倣乃令改其河道，兩月而成，并進工圖於上，上嘉之。尋任兵部尚書。咸通末，入相，封蘭陵郡開國候。少頃，寇盜起於嶺南，在朝同列多忌倣性耿直，遂出倣為嶺南節度使，在任清廉，珍寶奇物不入公門，時其家人患疾，醫乃取公庫所存烏梅醫之，倣不從，乃欲歸京，途買藥於市，遇盜賊，不至京師而卒。倣工於詩賦，存《享太廟樂章》一篇。
三代之時，天下有國千萬，言語不通。周既王，始有雅言。諸子著作，皆以雅言。及周道微，天下紛亂，言語異聲，文字異形。尤是楚語至不同也。秦始皇帝混一車書，獨用秦篆，各地方言日合。然至於許慎之世，說文解字之所錄，亦有同義而音異之字，多有「某地曰某為某」之訓。蓋天下文字雖一，而言語未統也。此上古音也。古語於語法異於今音，可見諸尚書。
時交趾大亂，十二使君爭長。南晉王昌文、天策王昌岌名為交趾之君，實則偏安古螺，不能號令群雄。南晉王索貢於帝，帝不許，遂與天策王圍華閭。帝懼，遣子丁璉入質，二王執之。二王縛璉於竿上，謂帝曰：「不降則殺璉。」帝怒曰：「大丈夫以功名自許，豈效兒女之愛子耶！」拈弓欲射璉。二王大驚，遂班師焉。群臣以帝戰無不勝，尊帝為「萬勝王」。
元帝渡江，徐州半失。僑置淮陽、陽平、濟陰、北濟陰四郡。琅邪郡南寓者，僑置本郡并懷德縣。置南東海、南琅邪、南東平、南蘭陵等郡於江乘。置郯、朐、利城、祝其、厚丘、西隰、襄賁七縣於曲阿。割武進爲臨淮、淮陵、南彭城等郡，置南徐州。僑置頓丘郡，屬北徐州。義熙七年，以淮北爲北徐州，淮南爲南徐州。徐、幽、冀合爲徐州。幽、冀無所治、屬縣，唯存其名耳。
處本州最北。近靑森縣中央。津輕地方即是縣以西之域，而市居此地方北東部。市與東津輕郡町村同爲東靑地域。市中闊原，靑森平野也。北面靑森湾，陸奥湾之支也。自南至東，綿亙八甲田山、東岳山地，奥羽山脈北端也。西則梵珠山地，津輕半島之脊也；又有夷疇，津輕平野也。其闠闤之地，带以青森湾，延至青森平野，長敷若扇。斯市也，政樞是執，食貨亦暢，通運疏瀹，津帆翳日。
電腦者，一稱計算機（或謂電腦屬計算機之一種），如令執事，能記憶，若有神，自算辨，機器也。一體多能，奇巧繁夥。所以批文牘、享耳目、充般樂、查學理、拓事用、資術業者也。西元一九四六年，美人馮諾伊曼作之。初制宏拙，大如宮室，形隻莫御。及諸藝日進，電路集成芯上，始有微巨之體別、案膝之異載，而漸為民生日用者矣。大者其厚盈尺，小者薄如楮頁。今蘋果公司電腦，制薄如冊，值甚昂貴，亦以遊藝獨到、耳目一新稱。坊民嗤嗤，皆欲有之為樂。
路加書述，馬利亞待嫁，天使加百列臨，告將以童身受聖靈孕，生上帝子，當名耶穌，乃救萬民者。時羅馬皇帝奧古斯都，詔天下人民各歸城登籍。是乃居里扭為敘利亞總督時之首次也。彼與夫自加利利之拿撒勒詣猶太，經伯利恆。旅舍俱無空房，遂宿其外。馬利亞誕耶穌於馬廄。謂馬廄者，以聖經版本之異，或飼槽，或畜欄。伯利恆，大衛王所居，又約瑟為王裔，基督生茲，應以色列之預言矣。是夜，天使報牧羊者喜信於鄰野，天軍謳歌歸榮上帝。眾牧入城，訪得聖嬰，乃大喜，傳頌遍城。
十九年以後，克林拜中共北平市委軍委書記，河北直南特委軍委書記兼大名中心縣委書記，又從黨之秘密事也。二十二年春，於抗倭同盟軍十八師為軍事事也。二十三年十月，中共西安市委書記魏光波等被逮，他委員移外，諸黨組織處無領狀。以繼頻領諸黨結為革命鬥，克林與崔廷儒、孫作賓是二十四年八月復為中共臨時陝西省委，克林拜書記也。
天啟元年三月，女貞陷明瀋陽，守將尤世功、賀世賢死之。明戰女貞於渾河，王師敗績，在陣諸將殉國。須臾，女貞復克遼陽，京師戒嚴。天啟五年春正月，女貞克旅順。六年，女貞圍寧遠，賴袁崇煥等據守得全。二月，加崇煥僉都御史，專理軍務，駐節寧遠。天啟七年三月，女貞寇朝鮮，五月，女貞圍錦州，擊寧遠，不克，圍乃解。
新界之有名大帽山者，為崇峻。其狀如覆。其東沙田、大埔，居緣河畔，西為元朗，沃野千里，地靈人傑，古來出進士。大埔東有山曰八仙嶺，若八仙列陣；有海曰吐露港，水淺而恢宏，古有美珠出。沙田以東有馬鞍山，山之東為西貢半島，至東蚺蛇尖，險峰指天也。元朗之南，曰屯門、曰青山，石多而土少。及海，有大嶼山，為香港之大島，其上山巒起伏，至高處鳳凰山，可以觀日候旭。元朗之北曰米埔，有濕地，美鳥居焉，而污水自后海灣流入，多害人畜者。至北流浮山、打鼓嶺，氣候大異於香港，冬雨雪。
中華民國三十八年、公元一九四九年十月元日，中華人民共和國立，都北平，改北京。立五大行政區，分中華為三十省，十二直轄市，五行署區，並自治區、地方、地區各一，多沿民國舊制。此後十數年間，數年一變，至一九六八年方定，時分廿二省、五自治區、三直轄市。省下分地級、縣級、鄉級，各地名號均異，按方俗名之。地級含地級市、地區、自治州、盟。縣級含市轄區、縣級市、縣、自治縣、旗、自治旗、特區、盟區、林區。鄉級含區公所、鎮、鄉、蘇木、民族鄉、民族蘇木、街道。鄉級之下，在野稱村、在國稱社區，由民自理。省級之長曰省委書記，省長居其左，以黨領事也。至一九九七年，香港特別行政區立，越二年，澳門特別行政區立，遂成今貌。分廿三省、五自治區、四直轄市、二特別行政區，合三十四部。
以軍因先詢所釋人質，周知劫匪內情，複遣特工，佯作灑掃者，入機場，私匿攝像機，盡錄樓內匪兵分佈。又以事發航站樓為本國索耐而博內公司所造，得圖紙，更考美國所供衛星地圖，盡得其詳。乃於軍營內仿建其樓以供擘劃，其間道路屋宇、甚或樓梯門坎，分毫不差。恐事不密，乃留其瓦工曰：「左右無事，軍營內率皆我國精兵，爾儕難得一見，但在營內盤桓數日無妨。」
書所稱述，獨二篇為尤著，西洋綴聞之士，皆能言之。其一篇曰〈爭自存〉，其一篇曰〈遺宜種〉。所謂爭自存者，謂民物之於世也，樊然並生，同享天地自然之利。與接為構，民民物物，各爭有以自存。其始也，種與種爭，及其成群成國，則群與群爭，國與國爭。而弱者當為強肉，愚者當為智役焉。迨夫有以自存而克遺種也，必強忍魁桀，趫捷巧慧，與一時之天時地利洎一切事勢之最相宜者也。且其爭之事，不必爪牙用而殺伐行也。習於安者，使之處勞，狃於山者，使之居澤，不再傳而其種盡矣。爭存之事，如是而已。是故每有太古最繁之種，風氣漸革，越數百年，或千余年，消磨歇絕，至於靡有孑遺，如卵學家所見之古禽古獸是已。此微禽獸為然，草木亦猶是也；微動植二物為然，而人民亦猶是也。人民者，固動物之一類也。達爾文氏總有生之物，而標其宗旨，論其大凡。
《論語》古二十一篇（出孔子壁中。兩子張如淳曰分堯曰篇。後子張問：何如可以從政已？下為篇名曰《從政》），《齊》二十二篇（《多問王》、《知道》。如淳曰：《問王》、《知道》，皆篇名也。）；《魯》二十篇；《傳》十九篇；《齊說》二十九篇；《魯夏侯說》二十一篇；《魯安昌侯說》二十一篇；《魯王駿說》二十篇；《燕傳說》三卷；《議奏十八篇》（石渠論）；《孔子家語》二十七卷（非今所有家語。）；《孔子三朝》七篇）；《孔子徒人圖法》二卷，凡《論語》十二家二百二十九篇。
王既踐祚，遣正議大夫程鵬朝大明。至福州，福建按察司以鵬等私通貨賄，當付有司。憲宗宥之，賞賚如故。七年，復上貢，并報皇帝中山王薨，請冊新主。憲宗命戶科都給事中丘弘、行人司行人韓文為冊封正副使行禮，弘至山東卒，改命兵科給事中官榮。八年，復上貢。福建有司上言，琉球有以貢至內地者，潛居不還，已成家業，當遣返。禮部定議，其人若經戶部勘合，許入籍。是年，冊封使至球陽，封圓為中山王。秋，王遣使謝恩，還，經福州修船，有球人殺人劫財。事聞於憲宗，乃令王二年一貢，著為制。十年，復上貢。憲宗諭王究治惡人，以表忠順。成化十一年，復遣使入貢，會大明立皇太子，球使請依朝鮮、安南例賜勅齎回，禮部以球陽為海國，不當賜，憲宗以其忠順可嘉，特命降勅，並以錦幣。成化十二年夏七月，王薨，壽六十二。葬於見上森陵。弘治十四年，遷葬玉陵。世子眞年幼，群臣乃立王弟宣威為王，是為尚宣威王。
幹索大法信眾甚急。四月二十四，其眾集天津教育學院請願。公安局遣警察驅之，有被毆傷者。翌日，有萬餘信眾集於京之府右街、西安門大街訟，號曰四二五上訪。總理朱鎔基會其眾。諭以理，眾散。幹讒於黨總書記江澤民，言鎔基之軟弱，議鎮壓之。澤民聞之怒。是年六月，審四月集會者百餘人。十日，立六一〇辦公室。七月廿二日，禁法輪功。并禁其典籍、徽章。
清咸豐八年《天津條約》訂，漢口為一商口於外，十一年開之。既，英、德、俄、法、日劃租界焉。長江航、茶之業為英國營，達。當此之時，漢口達於上海、廣州之市，謂之「東方芝加哥」。同治三年，漢口後城築，是為今漢口之雛也。光緒十五年，張之洞遷湖廣總督，興洋務，立漢陽鐵廠、湖北槍炮廠。張公之督鄂，築鐵路、興教育，京漢鐵路、兩湖書院成焉，武漢蜚聲中外。三十一年，張公籌銀八十萬，修後湖長堤，除水患，保京漢鐵路之安。堤內涸土十萬畝，為今漢口之擴基。
至今所見，國所領者，五十州一區，另有數海外領。方九百有五十萬公里，口三億。地多處北美洲，西濱太平洋，東臨大西洋，北鄰加拿大，南接墨西哥。是國之制，曰聯邦，國之元首，稱總統，為民所舉，四年一任，允連任一。國之政體，「三權分立」也，云何三權？曰總統、曰國會、曰最高法院是也。美利堅憲法，以「制權力、重自由、尊民主」為旨，以為國本也。以史觀其所盛，多仗天下移民之力也。
夢蓮湖，處加拿大境，班夫國家公園內，在十峰谷下。冰川湖也。方圓半平方公里。每歲六月，湖中巖粉折光，碧水一色，湖山輝映，如臨仙境焉，遊人皆慕名而至，欲徒步以窮其景，有巖石堆小徑，前後三百米，攬勝復可登高，獨爲人所鍾。復有慰寧湖一徑，前後三千米，起落九十米，行至終，可登湖之高處，再則無徑可尋矣，需自探幽以盡其勝。
光岡威一郎，佐賀縣武雄市人。増田義一，新潟縣上越市人，讀賣新聞記者，後爲衆議院副議長，又長大日本印刷社。明治二十八年此二人立「大日本實業學會」。三十年六月十日，創《實業之日本》。是食貨之雜誌，亦學會之誌。三十三年，威一郎疾，雑誌編集、刊行之權悉委於増田。増田遂設實業之日本社。雖然，實業社以三十年六月十日爲創業日，《實業之日本》創刊之時也。按，昭和四十年，改《實業》誌名之「之」字為「の」。
河套平原於中國內蒙與寧夏之內，源黃河沿岸之沖積，而成平原。括賀蘭山以東銀川平原（亦稱西套平原），內蒙狼山、處大青山南之後套平原及土默川平原（亦稱前套平原），方約二萬五千平方公里。乃鄂爾多斯高原與賀蘭山、狼山、大青山間之陷落地區。地勢平，土質沃，有黃河灌溉之利，為寧夏與內蒙古農業區和商品糧基地之重地。
豨者，宛句人也，不知始所以得從。及韓王信反入匈奴，上至平城還，豨以郎中封為列侯，以趙相國將監趙、代邊，邊兵皆屬焉。豨少時，常稱慕魏公子，及將守邊，招致賓客。常告過趙，賓客隨之者千餘乘，邯鄲官舍皆滿。豨所以待客，如布衣交，皆出客下。趙相周昌乃求入見上，具言豨賓客盛，擅兵於外，恐有變。上令人覆案豨客居代者諸為不法事，多連引豨。豨恐，陰令客通使王黃、曼丘臣所。漢十年秋，太上皇崩，上因是召豨。豨稱病，遂與王黃等反，自立為代王，劫略趙、代。上聞，乃赦吏民為豨所詿誤劫略者。上自擊豨，破之。語在高紀。
金正日（朝鮮文：김정일），故朝鮮僭主，金氏朝鮮第二代國君。主體卅一年生於俄羅斯哈巴羅夫斯克。父日成，先國主也。母金正淑，游擊軍士也。二戰時，日成領朝鮮死士，為圖復國也。會金氏營中，同為赤黨徒。後娶金氏，出二子，正日為長。時日本盛，據朝鮮，其眾不能敵，走入蘇聯。屯伯力，生正日。故以俄文名之尤里。而朝鮮史志，偽號之生於白頭山密營，生時雙虹垂天，太白光耀，然正日每逢俄人，親切備至，據此庶幾可知其實矣。
淺野家老（家之至臣也），大石內藏助也。是日大石召眾臣，曰：「我家不幸，君侯身死，城池見奪。論其所由，鼠輩我君是辱也，將軍乃弗加之罪！古雖云：『君辱臣死』，今我君見辱，正我臣死節之時！惟死難生易，君讎未報也，是以至此，不敢擅專，敢問眾議。」一時紛紜，眾口悠悠焉。大野九郎兵衛對曰：「方城落矣，殉君黃泉，臣之際也。惟我君血脈絕矣。幸君弟尚存，未若立君弟為新君，以大學殿，伺機復興可也。」
十四年，大婚，娶孝欽侄女孝定皇后。十五年，始親政。翁同龢、汪鳴鑾、孫家鼐、文廷式、志銳為帝黨，以抗孝欽。二十年，日本伐朝鮮。帝遣兵救之，大敗，北洋水師精銳盡散。遣李鴻章定約於日本馬關，承認朝鮮之獨立，割臺灣於日本。自是，帝深憾大清之敗，欲仿日本之制，銳意革新變法。二十四年，用康有為、梁啟超，行新政，欲盡除孝欽之黨。事聞於孝欽，孝欽幽禁帝於中南海涵元殿，詔以孝欽訓政。復遣剛毅盡捕維新之黨，變法遂廢。孝欽欲廢帝，以端郡王載漪子溥儁為大阿哥，天下大譁，事遂寢。二十六年，端王欲以拳匪抗泰西之兵，孝欽從之，遂與泰西列國宣戰。泰西八國破京師，孝欽與帝走之西安。翌年，與泰西列國定約，始得返京。
初為拜占庭帝國屬土，十世紀中首立國；十五世紀末為鄂圖曼帝國所滅。一八七八年得俄羅斯之助而復獨立，一八八二年定國號曰塞爾維亞王國，後逐併南之科索沃、馬其頓等地。一戰後，得北側之斯洛維尼亞、克羅埃西亞、波士尼亞、佛伊弗迪納，易國號曰塞爾維亞人、克羅埃西亞人、斯洛維尼亞人王國，一九二九年復改曰南斯拉夫王國。
民國三十八年(一九四九年)二月，由西北野戰軍二縱三五九旅改中國人民解放軍二軍五師，領十三、十四、十五團，師長徐國賢，政委李銓也。其前身為二十二年(一九三三年)八月立之中國工農紅軍六軍團，二十六年(一九三七年)八月改編為八路軍一二零師三五九旅焉。抗倭兵時，其師及前身會之岢嵐、邵家莊、上下細腰澗、百團大戰諸重役戰，殲一萬五千九百七十七人也。解放戰時，會之中原突圍、晉西南、汾孝、陝北三戰三捷、沙家店、運城、宜川、西府隴東、荔北、扶眉諸重役戰耶。一九四九年十月進新疆。一九五二年三月，五師十三團（紅軍團，欠三營）調五軍十五師也。一九五三年三月，五師整為新疆農建一師，其師直一部立阿克蘇軍分區中樞，十四、十五、十三團三營各一部及二軍教導團之邊卡營合為步兵四師十一團（以十四團為主）也。
《顏氏家訓》者，北齊顏之推作，書成於晚暮之時，憶嚮昔處世接物之過，總為人踐世之道，以提撕子孫，教化明理。《序致第一》曰：「夫聖賢之書，教人誠孝，慎言檢跡，立身揚名，亦已備矣。魏晉已來，所著諸子，理重事複，遞相模效，猶屋下架屋，床上施床耳。吾今所以復為此者，非敢軌物範事也，業以整齊門內，提撕子孫，夫同言而信，信其所親；同命而行，行其所服。禁童子之暴謔，則師友之誡，不如傅婢之指揮；止凡人之鬥鬩，則堯舜之道，不如寡妻之誨諭……」。凡二十篇，曰序致、曰教子、曰兄弟、曰後娶、曰治家、曰风操、曰慕贤、曰勉学、曰文章、曰名实、曰涉务、曰省事、曰止足、曰诫兵、曰养心、曰归心、曰书证、曰音辞、曰杂艺、曰终制。
貂蟬，又作刁蟬，貂嬋，世傳爲美女。《漢書通志》載云：「曹操未得志，先誘董卓，進刁蟬以惑其君。」俗謂王允進之以間董卓、呂布。《三國志》云：卓常使布守中合，布與卓侍婢私通，恐事發覺，心不自安。或以此侍婢爲貂蟬。元雜曲《錦雲堂暗定連環計》言其字紅昌，任昂女也。至《三國演義》，增加細情，始臻豐滿。
佛教本無論神者，多弘佛陀修身原旨，使得渡化。佛涅槃後百年，教分二部，上座、大眾也。上座部之法多南傳，仍道修身，以成阿羅漢，以其渡一人也，曰小乘。大眾部之法多北傳，道助人行善，以成菩提薩埵，入世更渡人，曰大乘。此二者，佛教之大宗也。小乘以世有一佛，傳於斯里蘭卡、緬甸、泰國；大乘以世皆可成佛，傳於中國、日本、朝鮮。
魏置相，相田文，吳起不悅，謂文曰：「請與子論功，可乎？」田文曰：「可。」起曰：「將三軍，使士卒樂死，敵國不敢謀，子孰與起？」文曰：「不如子。」起曰：「治百官，親萬民，實府庫，子孰與起？」文曰：「不如子。」起曰：「守西河而秦兵不敢東鄉，韓、趙賓從，子孰與起？」文曰：「不如子。」起曰：「此子三者皆出吾下，而位加吾上，何也？」文曰：「主少國疑，大臣未附，百姓不信。方是之時，屬之於子乎？屬之於我乎？」起默然良久曰：「屬之子矣。」文曰：「此乃吾所以居子之上也。」
太平二年，魏大將軍諸葛誕據壽春來降，魏人圍之。遣朱異、唐咨等往救，復使奉與黎斐解圍。奉為先登，屯於黎漿，力戰有功，拜左將軍。景帝即位，與張布謀，欲誅孫綝，布曰：「丁奉雖不能吏書，而計略過人，能斷大事。」帝召奉告曰：「綝秉國威，將行不軌，欲與將軍誅之。」奉曰：「丞相兄弟友黨甚盛，恐人心不同，不可卒制，可因臘會，有陛下兵以誅之也。」帝納其計，因會請綝，奉與張布目左右斬之。遷大將軍，加左右都護。永安三年，假節領徐州牧。六年，魏伐蜀，奉率諸軍向壽春，為救蜀之勢。蜀亡，軍還。
正始十年正月，車駕朝高平陵，爽兄弟皆從。懿部勒兵馬，先據武庫，遂出屯洛水浮橋。奏爽曰：「臣昔從遼東還，先帝詔陛下、秦王及臣升御床，把臣臂，深以後事為念。臣言『二祖亦屬臣以後事，此自陛下所見，無所憂苦。萬一有不如意，臣當以死奉明詔。』黃門令董箕等，才人侍疾者，皆所聞知。今大將軍爽背棄顧命，敗亂國典，內則僭擬，外專威權；破壞諸營，盡據禁兵，群官要職，皆置所親；殿中宿衛，歷世舊人皆復斥出，欲置新人以樹私計；根據槃互，縱恣日甚。外既如此，又以黃門張當為都監，專共交關，看察至尊，候伺神器，離間二宮，傷害骨肉。天下洶洶，人懷危懼，陛下但為寄坐，豈得久安！此非先帝詔陛下及臣升御床之本意也。臣雖朽邁，敢忘往言？昔趙高極意，奏氏以滅；呂、霍早斷，漢祚永世。此乃陛下之大鑒，臣受命之時也。太尉臣濟、尚書令臣孚等，皆以爽為有無君之心，兄弟不宜典兵宿衛，奏永甯宮。皇太后令敕臣如奏施行。臣輒敕主者及黃門令罷爽、羲、訓吏兵，以侯就第，不得逗留以稽車駕；敢有稽留，便以軍法從事。臣輒力疾將兵屯洛水浮橋，伺察非常。」爽得懿奏事，不通，迫窘不知所為。大司農沛國桓範聞兵起，不應太后召，矯詔開平昌門，拔取劍戟，略將門候，南奔爽。懿知，曰：「範畫策，爽必不能用範計。」範說爽使車駕幸許昌，招外兵。爽兄弟猶豫未決，範重謂羲曰：「當今白，卿門戶求貧賤復可得乎？且匹夫持質一人，尚欲望活。今卿與天子相隨，令於天下，誰敢不應者？」羲猶不能納。侍中許允、尚書陳泰說爽，使早自歸罪。爽於是遣允、泰詣懿，歸罪請死，乃通懿奏事。遂免爽兄弟，以侯還第。
常並生於稀土金屬，蘊藏位次第四。地殼之內，千萬而九十有一，幾近於硼。一八四一年，瑞典化學家莫桑德（Carl Gustaf Mosander）自鈰鹽中取釹鐠化合物，時未知鐠在其中。一八八五年，奧地利化學家韋斯柏（Baron Carl Auer von Welsbach）分釹鐠化合物為二，始得鐠。
製啤，始則澱粉、麥汁，而終於醇啤。澱粉化糖，然後洗槽、離汁。其舊以麥芽皮殼隔濾，今則以機棙壓之。其味每洗每異，遂有連洗之法。次，入麥汁於銅鍋，煮沸，蒸水凝糖，配啤華，苦隨其量。而後冷卻，加酵母發之，一周或一月，視濃稀之率為準。久之懸質垽而啤酒升，成矣。或析之兩期，所以緩其腐也。其中則水、澱粉、酵母、酒花、清藥而已。
太和三年，李宗闵荐牛僧孺，召为兵部尚书。早期因與皇甫湜、李宗閔兩人批評宰相李吉甫，李吉甫被貶淮南節度使，李吉甫之子李德裕遂與之相惡。牛僧孺與李逢吉、李宗閔等引為一黨，李德裕亦廣結朝士以相磨軋。以牛僧孺、李德裕分別為首的兩大派系，互相爭權。牛僧孺當權時，李系官僚被放逐邊疆；李德裕當權，牛系官僚也被驅逐到邊疆。史稱“牛李黨爭”。文宗曾有“去河北賊易，去朝廷朋黨難”的感慨。後來不管牛黨或李黨都必須跟宦官合作，倚靠宦官提拔。
唐高祖武德五年置州，以其境天台山得名，曰台州。及宋室南渡，以臨海為陪都。明洪武元年改元台州路為台州府。仍治臨海。清因襲之。民國元年廢府。三十七年，改浙江省第六行政督察區。西元一九六二年，置台州專區。七八年，改台州地區。八一年，立椒江市。八六年，以臨海縣為臨海市。八九年，以黃巖縣為黃巖市。九四年，以溫嶺縣為溫嶺市。是年夏七月，升台州地區為台州地級市。遷治椒江區。以故椒江、黃巖二市為椒江、黃巖、路橋三區。
試測金星于西將伏、東初見時，用遠鏡窺之，必見其體，其光皆如新月之象，或西或東，光恆向日。又于西初見、東將伏時，如前法窺之，則見其光體全圓。若于其留際觀之，見其體又非全圓，而有光有魄。蓋因金星不旋地球如月體。乃得齊見其光之盈縮。故曰︰「金星以太陽為心，如圖，月在太陽人目之間，為丙則無光。金星在太陽人目之間，為乙亦無光。若地在戊日丁月之間，則月光滿。若太陽戊在金星甲地球之間，則金星光滿。若在左右，則月及金星各有半光。光之大小如按古圖，不析其理，雖千百世不能透其根也。」
廿三年，瑪竇以故北上南京，不及留駐，乃返。至南昌，准其客居。廿四年瑪竇以西洋曆法，測知日蝕，一時聲名大噪，結交儒士，且受建安王禮待。瑪竇回報耶穌會曰：「吾之所以顯名，實土人未嘗見西洋人。中國人素奇西洋技法，且以吾有過目不忘之法，又通煉金之術，爭相求教；佈教以儒經，亦得其心，更有求天主教者也。」瑪竇乃著《西洋記法》授不忘之術，又以漢文入文，得《交友論》，士人多稱之。翌年，禮安舉瑪竇為中華教省之首，主佈道之事，又瑪竇覲明皇帝，求其護教，並備貢品以助瑪竇。
李德裕：「蜀先主與關羽、張飛同臥起，而稠人廣坐，侍立終日。皆用此道，故能成功。夫禦英傑，使猛將，與見道德之人，接方正之士不同也，不可以繁禮飾貌，以浮辭足言，宜洞開胸懷，令見肝肺。氣懾其勇，恩結其心，雖踞洗召之，不為薄矣。祿山，夷狄之譎詐者也，非將門英豪，草萊奇傑，其戰鬥之氣，擊刺之才，去關、張遠矣！」（《英傑論》）；「魏得關羽，則張遼挾以前驅。故能挫強楚之鋒，取顏良於麾蓋。」（《授何清朝左衛將軍兼分領蕃渾兵馬制》）
既波蘭一役，曼施坦因又定征法策，是為曼施坦因之策。四零年二月一日，任德三八軍軍長，其策以速戰速決出奇制勝為義。其策曰：集戰車之力越阿登森林，速破馬斯河之橋頭堡，迂迴東進而避馬奇諾之防以斷法軍於北。初，德軍未鈉此策，後希特勒甚喜之，二月七日，此策行焉。德軍戰車勢如破竹而不可擋，聯軍大敗，英軍敗走敦克爾克而歸英國，俄而法國滅。曼施坦因於是晉將軍，得騎士勳章。
韋小寶，《鹿鼎記》之主角，史無其人，為金庸所虛擬。小寶於順治十三年生，母韋春花，揚州妓也。一旦胎珠，生小寶，莫知其父，乃以母姓冠之。小寶生長於煙花之窟，不識文墨，然其性聰穎機敏，亦詭巧多詐，於博掩欺詐之屬，無不精善。好聽說書，仰慕俠士，故重情義。一日以因緣入宮，佯裝太監，遂與康熙帝結識，帝重之，以為心腹，歷授以御膳房總管、御前侍衛副總管、都統、撫遠大將軍、通吃伯、通吃侯、鹿鼎公諸位。亦代皇帝落髮欲少林寺，法號晦明。生財有道，初以賭博得資，後以抄鼇拜家致財，平素與重臣交往，頗以貪污飽囊。 其行事圓滑，經歷奇絕，嘗拜師於陳近南，及明室長平公主九難師太。亦受教於海大富、洪安通、澄觀等能人。然懶惰懈怠，武藝疏散，唯精於九難所授之神行百變。
元祐初，入為吏部郎中，遷左司。又遷太常少卿、江淮荊浙發運使。以光祿卿召，遷刑部侍郎，進給事中。純禮凡所封駮，正名分紀綱，皆國體之大者。張耒除起居舍人，病未能朝，而令先供職。純禮批敕曰：「臣僚未有以疾謁告，不赴朝參先視事者。耒能供職，豈不能見君？壞禮亂法，所不當為。」聞者皆悚動。御史中丞擊執政，將遂代其位，先以諷純禮。純禮曰：「論人而奪之位，寧不避嫌邪？命果下，吾必還之。」宰相即徙純禮刑部侍郎，而後出命。轉吏部，改天章閣待制、樞密都承旨，去知亳州、提舉明道宮。
傅燮素疾中官，既行，因上疏曰：「臣聞天下之禍，不由於外，皆興於內。是故虞舜升朝，先除四凶，然後用十六相。明惡人不去，則善人無由進也。今張角起於趙、魏，黃巾亂於六州。此皆釁發蕭牆，而禍延四海者也。臣受戎任，奉辭伐罪，始到潁川，戰無不尅。黃巾雖盛，不足為廟堂憂也。臣之所懼，在於治水不自其源，末流彌增其廣耳。陛下仁德寬容，多所不忍，故閹豎弄權，忠臣不進。誠使張角梟夷，黃巾變服，臣之所憂，甫益深耳。何者？夫邪正之人不宜共國，亦猶冰炭不可同器。彼知正人之功顯，而危亡之兆見，皆將巧辭飾說，共長虛偽。夫孝子疑於屢至，巿虎成於三夫。若不詳察真偽，忠臣將復有杜郵之戮矣。陛下宜思虞舜四罪之舉，速行讒佞放殛之誅，則善人思進，姦凶自息。臣聞忠臣之事君，猶孝子之事父也。子之事父，焉得不盡其情？使臣身備鈇鉞之戮，陛下少用其言，國之福也。」書奏，宦者趙忠見而忿惡。及破張角，傅燮功多當封，趙忠訴譖之，漢靈帝猶識傅燮言，得不加罪，竟亦不封，以為安定都尉。以疾免。
公元前五十八年，羅馬總督凱撒征高盧，大敗之，併其地。復襲日耳曼、不列顛諸地。後屋大維改共和國之制，創元首制，雖未稱帝，實無異矣。史稱羅馬帝國。傳至五賢帝之時，其國盛極，四海昇平。然盛極必衰，五賢帝崩後，外憂內患，其國幾亡，是為三世紀之危。傳至戴安里先，國分東西，各立兩帝，欲改國之弊，稱四帝共治。西羅馬帝國都米蘭，猶以義大利本島為國治之本。然東西兩羅馬帝國，不能同心合力，乃至蠻族犯界，西羅馬帝國終為哥德人所亡。
西元六十五年，皮索黨謀逆未得。其圖也，蘭托拉努撲祿於地，禁軍入而誅之。拉努者，尼祿重臣。其後率眾登高，尊皮索為帝。斯凱維斯者，羅馬政客。自為皮索黨徒，藏劍於衣。會客之時，多屏退左右，又令家奴磨刀。西元六十五年四月十八日，維斯設宴，又釋家奴多人。羅馬風俗者，人之將死，乃賜僕婢珍寶而釋之。有僕曰米利克斯，甚異之，言於內子。其妻曰：「不如告之於君。」四月十九日，克斯入宮，盡述其事於帝。帝震怖，乃系維斯。維斯對曰：「臣磨劍耳，豈有他意！」克斯曰：「近有常客，曰納塔里斯。維斯見客之時，常屏退左右。」有司乃系納塔里斯，拷掠之。里斯自承大逆，其事乃洩。問以名冊，里斯告之。令拷掠維斯，亦承謀反。帝怒，搜捕其徒，凡四十余人。里斯曰：「皮索嘗遣使詣內加。」遂遣使賜死。
安都工隸書，能鼓琴，涉獵書傳，兼善騎射。梁始興內史蕭子範辟為主簿。侯景之亂，太守陳霸先入援京邑，安都引兵從霸先，力戰有功。元帝授猛烈將軍，富川縣子。隨霸先鎮京口，除蘭陵太守。紹泰元年，以功授使持節、散騎常侍、都督南徐州諸軍事。霸先與齊戰於幕府山，命安都領步騎，橫擊其後，齊軍大敗。以功進爵為侯，改封西江縣公。為丹陽尹，出為南豫州刺史。
道相明宗十餘年，明宗崩，相愍帝。潞王反於鳳翔，愍帝出奔衛州，道率百官迎潞王入，是為廢帝，遂相之。廢帝即位，愍帝猶在衛州，後三日，愍帝始遇弒崩。已而廢帝出道為同州節度使，踰年，拜司空。晉滅唐，道又事晉，晉高祖拜道守司空、同中書門下平章事，加司徒，兼侍中，封魯國公。高祖崩，道相出帝，加太尉，封燕國公，罷為匡國軍節度使，徙鎮威勝。契丹滅晉，道又事契丹，朝耶律德光於京師。德光責道事晉無狀，道不能對。又問曰：「何以來朝？」對曰：「無城無兵，安敢不來。」德光誚之曰：「爾是何等老子？」對曰：「無才無德痴頑老子。」德光喜，以道為太傅。德光北歸，從至常山。漢高祖立，乃歸漢，以太師奉朝請。周滅漢，道又事周，周太祖拜道太師，兼中書令。道少能矯行以取稱於世，及為大臣，尤務持重以鎮物，事四姓十君，益以舊德自處。然當世之士無賢愚皆仰道為元老，而喜為之稱譽。
永曆五年春正月，率師而南。二月，舟次平海衛。鴻逵棄揭陽回島。閩撫張學聖按泉，以馬得功襲廈門。鴻逵未至，鄭芝莞無設備，未戰而潰。大學士曾櫻死之。鴻逵至，攻得功。得功不得退，使謂鴻逵曰：『公等家屬皆在安平，脫得功不出，恐不利公家』。鴻逵患之，且不虞成功之驟至也，逸之。四月，成功至自平海，得功去兩日矣。以失律罪殺芝莞。芝莞，成功從叔也。諸將悚懼，兵威復振，凡六萬餘人。鴻逵泊白沙，築寨以居。左先鋒施琅得罪逃於清。是時帝在安隆所。五月，伐南溪。十一月，敗清提督楊名高於小營嶺。十二月，伐漳浦，守將楊世德、陳堯策降。
甘茂之亡秦奔齊，逢蘇代。代為齊使於秦。甘茂曰：「臣得罪於秦，懼而遯逃，無所容跡。臣聞貧人女與富人女會績，貧人女曰：『我無以買燭，而子之燭光幸有餘，子可分我餘光，無損子明而得一斯便焉。』今臣困而君方使秦而當路矣。茂之妻子在焉，願君以餘光振之。」蘇代許諾。遂致使於秦。已，因說秦王曰：「甘茂，非常士也。其居於秦，累世重矣。自殽塞及至鬼谷，其地形險易皆明知之。彼以齊約韓魏反以圖秦，非秦之利也。」秦王曰：「然則柰何？」蘇代曰：「王不若重其贄，厚其祿以迎之，使彼來則置之鬼谷，終身勿出。」秦王曰：「善。」即賜之上卿，以相印迎之於齊。甘茂不往。蘇代謂齊湣王曰：「夫甘茂，賢人也。今秦賜之上卿，以相印迎之。甘茂德王之賜，好為王臣，故辭而不往。今王何以禮之？」齊王曰：「善。」即位之上卿而處之。秦因復甘茂之家以市於齊。
操與袁紹相拒於官渡。紹遣使拜通征南將軍，劉表亦陰招之，通皆拒焉。通親戚部曲流涕曰：「今孤危獨守，以失大援，亡可立而待也，不如亟從紹。」通按劍以叱之曰：「曹公明哲，必定天下。紹雖強盛，而任使無方，終為之虜耳。吾以死不貳。」即斬紹使，送印綬詣操。又擊郡賊瞿恭、江宮、沈成等，皆破其眾，送其首，淮、汝之地遂定。改封都亭侯，拜汝南太守。時賊張赤等五千餘家聚桃山，通攻破之。
霸先即位，是為陳武帝，安都乃遷司空，仍為征北將軍，出鎮蕪湖。天嘉元年，進爵清遠郡公，改封桂陽郡公。武帝崩，安都立臨川王蒨為帝。又平王琳之亂。安都勳庸轉大，又自以功安社稷，漸用驕矜。部下將帥，多不遵法度，檢問收攝，則奔歸安都。帝性嚴察，深銜之。安都弗之改，日益驕橫。帝甚惡之，自是陰為之備。
成本，物力之費所以致物者也。於經濟學，成本包資本、土地、勞力、企業四者之犧牲。此節慾說，謂成本等於犧牲也。資本之出，為忍慾儲蓄之果，儲財而棄當下之樂，以求將來之樂，是乃拂逆人性也。勞工胼手胝足操勞，為犧牲無疑，地主拓荒耗材，不自享用，而賃他人，亦犧牲也，企業家殫精竭慮以理生產，為他人作嫁，必犧牲也。此廓四犧牲之大成也，故云。而於會計學，乃成本即費用說，此謂成本含工資、利息、地租、利潤四者，工資為勞力之價，利息為資本之償，地租為土地之酬，利潤為企業之得，此四者之費皆以泉幣，故云。
自關羽圍樊城、襄陽，連呼封、達，令發兵自助。封、達辭以山郡初附，未可動搖，不承羽命。會羽覆敗，備恨之。又封與達忿爭不和，封尋奪達鼓吹。達既懼罪，又忿恚封，遂表辭備，率所領降魏。魏文帝善達之姿才容觀，以為散騎常侍、建武將軍，封平陽亭侯。合房陵、上庸、西城三郡為新都郡，以達領新城太守。遣征南將軍夏侯尚、右將軍徐晃與達共襲封。達與封書曰：「古人有言：『疏不間親，新不加舊』。此謂上明下直，讒慝不行也。若乃權君譎主，賢父慈親，猶有忠臣蹈功以罹禍，孝子抱仁以陷難，種、商、白起、孝己、伯奇，皆其類也。其所以然，非骨肉好離，親親樂患也。或有恩移愛易，亦有讒間其間，雖忠臣不能移於君，孝子不能變之於父者也。勢利所加，改親為仇，況非親乎！故申生、衛伋、禦寇、楚建稟受形之氣，當嗣立之正，而猶如此。今足下與漢中王，道路之人耳，親非骨血而據勢權，義非君臣而處上位，征則有偏任之威，居則有副軍之號，遠近所間也。自立阿斗為太子已來，有識之人相為寒心。如使申生從子輿之言，必為太伯；衛伋聽其弟之謀，無彰父之譏也。且小白出奔，入而為霸；重耳逾垣，卒以克復。自古有之，非獨今也。」封拒絕。
又云：「夫未战而庙算胜者，得算多也；未战而庙算不胜者，得算少也。多算胜，少算不胜，而况于无算乎！」 又云：「夫用兵之法，全國爲上，破國次之；全軍爲上，破軍次之；全旅爲上，破旅次之；全卒爲上，破卒次之；全伍爲上，破伍次之。是故百戰百勝，非善之善也；不戰而屈人之兵，善之善者也。故上兵伐謀，其次伐交，其次伐兵，其下攻城。」或以為後世兵家萬變之本，不為過也。
九八年，華至普寧，因人覿炳錫，說其術，欲共謀成事。偶言良久，志好相投。得資百萬，設廠炳錫里以徵其術。既得冰毒數百公斤，大重於炳錫。然其間穢水汙陂，鄉人所畜魚盡死。耆老豫焉。華恐事發，急徙械具於銀川。炳錫於是加資三千萬，擴廠製毒，期均取其利。九九年一月至十月內，產十二噸有奇。分輸迴廣州、普寧以售。
一四四四年，穆罕穆德二世繼素檀位，一四五三年，起工事於君士坦丁堡對岸，拒援兵，絕要道，乃圍帝都，時東羅馬帝君士坦丁十一世求援於羅馬教宗，得兩千人，并城中兵士共止七千人，惟城牆之厚，時為天下第一，故得與一戰。 五月二十二日，月有蝕。五月二十九日早間，以兵士三波擊君士坦丁堡城墻，及第三波土耳其新軍，破科克波塔門，羅馬帝自引軍入陣，戰死。君士坦丁堡陷落。
初，上如邯鄲擊豨，燕王綰亦擊其東北。豨使王黃求救匈奴，綰亦使其臣張勝使匈奴，言豨等軍破。勝至胡，故燕王臧荼子衍亡在胡，見勝曰：「公所以重於燕者，以習胡事也。燕所以久存者，以諸侯數反，兵連不決也。今公為燕欲急滅豨等，豨等已盡，次亦至燕，公等亦且為虜矣。公何不令燕且緩豨，而與胡連和？事寬，得長王燕，即有漢急，可以安國。」勝以為然，乃私令匈奴兵擊燕。綰疑勝與胡反，上書請族勝。勝還報，具道所以為者。綰寤，乃詐論他人，以脫勝家屬，使得為匈奴間。而陰使范齊之豨所，欲令久連兵毋決。
中國共產黨中央政治局，人多號曰中共中央政治局、中央政治局。中國共產黨關白萬機之所也，在紫禁城西中南海。一九二七年春五月，中共五屆一中全會初設之。其員以全國人民代表大會五歲一舉，無定員，制約二十五人。內置中央政治局常務委員會以領政，無定員，制約七人，正國級。諸常委者，黨國之首也，號曰：黨及國家領導人，謂之共和行政，常委復舉中央書記處，員若干。凡諸省、部正員，皆於政治局相議，爾後授職，全國政治協商會議主席、副主席、秘書長、常務委員，皆由此得官。委員座次以漢字簡體筆劃之多少爲序，有異乎諸機關。制以年六十三以下、文武官正部、軍、省級以上者、置之政治局委員候選列，差額舉之，方入仕。
沈雲英時年方十七歲，解簪珥，告州人曰：「賊雖累勝，然皆烏合，不足畏！吾女子， 義不忍與賊俱生。吾為父死，諸公為鄉里死，即道州可完；孰與乞命狂賊之手，坐視妻若子為虜乎？」眾壯其意，皆曰：「諾」。城門開，雲英甲而馳，率一城百姓持木杖，直前擊賊。賊駭亂，出不意，皆自相蹂藉以奔，遂解道州之圍。獲父屍，城中人皆縞素助雲英成喪。
"帝性端重仁厚，善納諫。即位時，以成祖征伐四方，用兵千里故，國庫空虛，帝乃用夏元吉。又以楊榮、楊士奇、楊溥輔政，息外事，減歲出，復積蓄。以漕運耗大，欲還都應天府。惟帝體弱，在位八月，重病不起。元年五月，崩於欽安殿，年四十有八，葬獻陵,貴妃郭氏、淑妃王氏、麗妃王氏、順妃譚氏、充妃黄氏五人殉之，太子瞻基嗣。"
呂惠卿告老，徽宗問執政，執政欲許之。純禮曰：「惠卿嘗輔政，其人固不足重，然當存國體。」曾布奏：「議者多憂財用不足，此非所急也，願陛下勿以為慮。」純禮曰：「古者無三年之蓄，曰國非其國。今大農告匱，帑庾枵空，而曰不足慮，非面謾邪？」因從容諫曰：「邇者朝廷命令，莫不是元豐而非元祐。以臣觀之，神宗立法之意固善，吏推行之，或有失當，以致病民。宣仁聽斷，一時小有潤色，蓋大臣識見異同，非必盡懷邪為私也。今議論之臣，有不得志，故挾此藉口。以元豐為是，則欲賢元豐之人；以元祐為非，則欲斥元祐之士。其心豈恤國事？直欲快私忿以售其姦，不可不深察也。」
三十八年，開四庫全書館，大學士劉統勳舉昀及郎中陸錫熊為總纂。從《永樂大典》中搜輯散逸，盡讀諸行省所進書，論次為提要上之，擢侍讀。上覆命輯簡明書目。坐子汝傳積逋被訟，下吏議，上寬之。旋遷翰林院侍讀學士。建文淵閣藏書，命充直閣事。累遷兵部侍郎。《四庫全書》成，表上。上曰：「表必出昀手！」命加賚。遷左都御史。再遷禮部尚書。復為左都御史。
知、韓、魏三卿宴于藍臺，襄子戲韓康子而侮段規。知國聞之，諫曰：「主不備，難必至矣。」襄子曰：「難將由我，我不為難，誰敢興之！」國對曰：「異於是。夫郤氏有車轅之難，趙有孟姬之讒，欒有叔祁之愬，范、中行有亟治之難，皆主之所知也。夏書有之曰：『一人三失，怨豈在明？不見是圖。』《周書》有之曰：『怨不在大，亦不在小。』夫君子能勤小物，故無大患。今主一宴而恥人之君相，又不備，曰『不敢興難』，無乃不可乎？夫誰不可喜，而誰不可懼？蜹蟻蜂蠆，皆能害人，況君相乎！」襄子不聽。自是五年，乃有晉陽之難。段規反，首難，而殺襄子于師，遂滅知氏。
初，儉與夏侯玄、李豐等厚善。揚州刺史前將軍文欽，驍果粗猛，數有戰功，怨魏日甚。儉以計厚待欽，情限好洽。欽亦感戴，投心無二。正元二年正月，有彗星數十丈，西北竟天，起于吳、楚之分。儉、欽喜，以為己樣。遂矯太后詔，罪狀大將軍司馬景王，移諸郡園，舉兵反。迫脅淮南將守諸別屯者，及吏民大小，皆入壽春城，為壇於城西，歃血稱兵為盟，分老弱守城，儉、欽自將五六萬眾渡淮，西至項。儉堅守，欽在外為遊兵。
大日本史者，水戶藩主德川光圀所撰也。所載上起神武天皇肇基，下至後小松天皇統一南北，為日本國通史。與史記同，亦紀傳體。有本紀七十三，敘帝王事；列傳七十，載后妃、皇子、皇女、諸臣、將軍、將軍家族、將軍家臣、文學、歌人、孝子、義烈、烈女、隱逸、方技、叛臣、逆臣、諸蕃之情；志廿六，納神祇、氏族、職官、國郡、食貨、禮樂、兵、刑法、陰陽、佛事之文；表廿八，列臣連伴造、公卿、國郡司、檢非違使、將軍僚屬之書。修史蕩蕩，歷時凡二百五十餘年。
大化革新者，唐初日本之變革也。時日本蘇我氏得勢，天皇大權旁落，不可復收，朝廷不服者眾。西元六四五年，中大兄皇子合大臣中臣鐮足反正，遣使刺殺蘇我入鹿，逼其父蝦夷自裁，天皇遂親政矣。俄而孝德天皇繼立，改元大化，都難波京。復法唐制，興革除弊，尊君卑臣，自是大權歸一，天下尊王；民豐民阜，國庫充盈；兵役規制，天下少變，平和三百餘载。
紹熙四年春二月，江陵飢，出米振之。是月，宗室趙汝愚并葛邲等拜相。監察御史汪義端劾以宗室入相非制，帝不答。尋罷義端。五月，帝欲召浙東總管姜特立入朝，丞相留正以為不可，六月，正自出臨安府。朝臣數人遂上書，請悔姜特立之召。帝不答。秋七月，以趙汝愚、余端禮知樞密院事。八月，江淮旱，詔振為旱所傷者。九月，太上皇帝聖誕，百官請帝朝重華宮，未果。誕日至，丞相率百官慶賀，帝不往。朝議紛紛，諫官、太學生等二百一十八人上書以聞，皆不答。是月，丞相以下百官，萬事皆關白太上，帝不能理政。月末，帝方欲謁重華宮，復以疾不行。冬十一月，帝謁太上皇帝於重華宮，群情大悅。是月，留正歸朝。十二月，帝再朝重華宮。
培正中學，居廣州東山口，馳譽粵穗，海外有截。嚮有「北有南開，南有培正」之聞，歷出俊穎。問所從來，培正書院也，肇於一八八九年，素訓「至善，至正」，出《大學》：「在止于至善」。初立有歲，廟堂傾覆，風雲詭譎，百端鳴發，數遭侵寇，累遷，流鄰域，續講授於他鄉。而故址未廢，共和國以立，歸屬官府，列編第，嘗易名七中、僑光、人民一中、五十七中。及一九八四年，乃復「培正」之名。 今南粵眾良，亦為一屬，然遠未及先者，蓋故址復名而已，而衣缽不繼，今存風教，體統猶備，賴嗣之功。 港澳支系，亦為名聞。 港有民謠，狀文田區生徒： 「真光豬，嶺南牛，培正馬騮頭，培道女子溫柔柔，茄記靚，顯理掟，慈幼英文正。」
懷慇太孫諱玖，昌德宮李王垠第二子也。母方子，日本帝室。太孫者，高宗皇帝孫，純宗從子也。昭和六年誕，純宗尹太妃名以玖字。遂以玖為昌德宮世子。二十年，日本降於同盟國，爵除。貶為民。乃負籍麻省理工學院。日以滌盤為計。一九五八年改籍美利堅合眾國。以美人茱莉亞·馬洛克為配。一九六三年，歸韓國，營新韓航空。至七九年，航空歇業。又數年，全州宗親以馬氏無嗣故，乃說玖離緣。玖從之。遂居日本。平成十七年七月，卒於東京故李王邸。置靈堂於東京，吊者寥寥。朝鮮舊室宗人謚曰慈仁溫裕德性純粹懷慇皇太孫。葬京畿道南陽州洪裕陵側懷仁園。玖無子，宗人乃舉義王堈孫源為嗣。
智伯率三家之兵困晉陽，襄子憑地險與人和之優，與敵周旋一年有餘。是年夏，智伯借山水至，掘晉水汾河之壩，水灌晉陽，城中懸釜而炊，人或易子相食，晉陽雖民無叛意，而群臣皆有異心焉。即在此機，襄子計至晉陽城已為危急，而韓、魏將愈無戰心。以趙氏之亡雖在睫下，而韓、魏亦知趙之亡語其何也。乃命家臣張孟談夜黑風高入韓、魏兩營，曉之以唇亡齒寒之理，譬之與趙盟，以智伯勝驕不備之機，內外夾攻滅智氏，共分其地也。其後，智伯功虧一簣。於襄子之精謀下，同盟反戈，腹背受敵，落個慘敗，禍及九族之禍。連己之顱亦為庶人之器矣。由此，晉四卿之爭，變三卿鼎足，趙氏則在襄子之領下，力挽狂瀾，滅必欲滅己之智伯，家之勢盛矣，為後之三家分晉定其基也。
一七九一年共濟會人維也納當維多劇院導演席卡內德（Emanuel Schikaneder）託作歌劇。書冊陳之，莫氏始為譜《魔笛》。七月，一客求安魂曲，并使匿名。今知此客瓦爾塞根伯爵也，或欲其友揣作者名，或欲逕據其著而為也。因其貧疾，雖衰，更積勞，八月初，得為利奧波德二世加冕作歌劇《狄托之仁慈》（KV 621），限三週成之。九月下旬《魔笛》成，九月卅日首演，莫氏親臨指揮，甚獲佳評。其抑鬱貧疾未嘗加其作焉。
時旦寒，賜以頭巾履襪。操因問曰︰「聞夫人家先多墳籍，猶能憶識之不。」文姬曰︰「昔亡父賜書四千許卷，流離塗炭，罔有存者。今所誦憶，裁四百餘篇耳。」操曰︰「今當使十吏就夫人寫之。」文姬曰︰「妾聞男女之別，禮不親授。乞給紙筆，真草惟命。」於是繕書送之，文無遺誤。後感傷亂離，追懷悲憤，作詩二章。
釙，化學元素也，符號為Po，原子序八十四。屬族十六、氧族，位列主族。反應有類硒、碲。三者之中，其惟金屬。類於左近，鉈、鉛、鉍等。易於衰變，同位素悉不穩，職是之故，幾稀於世。天然之釙，微出於鈾礦，蓋鈾二三八衰變之物也，亦復衰變，每歷百三十八日，半化為鉛。當世之釙，多以中子擊鉍而成，所產甚稀，以毫克計。以衰變故，富放射能，劇毒無比，可斷化學鍵，亦可生熱，遂用諸太空探測器、抗靜電儀、中子源、阿爾法粒子源等。以其量稀，其性俱察於秋毫之末而已。
自是百年，國土四分，混戰不斷，迨安息人入主，方復混一。然安息之於波斯，實為外族，雖屢敗羅馬，民心不穩，歷四百年而復大亂。已而薩珊朝興，混一全國，征戰四方，屢敗羅馬，殆軍其都君士坦丁堡。然盛極必衰，自立國至極盛，凡四百年，由極盛而亡，不過三十年。阿拉伯回部興，十數年而滅波斯。自是波斯之民，無論衣、食、住、行，皆同於阿拉伯。及阿拉伯帝國衰，方復國，嗣後興亡交替，至於當世，易名伊朗。
司馬穰苴者，田完之苗裔也。齊景公時，晉伐阿、甄，而燕侵河上，齊師敗績。景公患之。晏嬰乃薦田穰苴曰：「穰苴雖田氏庶孽，然其人文能附眾，武能威敵，願君試之。」景公召穰苴，與語兵事，大說之，以為將軍，將兵捍燕晉之師。穰苴曰：「臣素卑賤，君擢之閭伍之中，加之大夫之上，士卒未附，百姓不信，人微權輕，願得君之寵臣，國之所尊，以監軍，乃可。」於是景公許之，使莊賈往。穰苴既辭，與莊賈約曰：「旦日日中會於軍門。」穰苴先馳至軍，立表下漏待賈。賈素驕貴，以為將己之軍而己為監，不甚急；親戚左右送之，留飲。日中而賈不至。穰苴則仆表決漏，入，行軍勒兵，申明約束。約束既定，夕時，莊賈乃至。穰苴曰：「何後期為？」賈謝曰：「不佞大夫親戚送之，故留。」穰苴曰：「將受命之日則忘其家，臨軍約束則忘其親，援枹鼓之急則忘其身。今敵國深侵，邦內騷動，士卒暴露於境，君寢不安席，食不甘味，百姓之命皆懸於君，何謂相送乎！」召軍正問曰：「軍法期而後至者云何？」對曰：「當斬。」莊賈懼，使人馳報景公，請救。既往，未及反，於是遂斬莊賈以徇三軍。三軍之士皆振慄。久之，景公遣使者持節赦賈，馳入軍中。穰苴曰：「將在軍，君令有所不受。」問軍正曰：「馳三軍法何？」正曰：「當斬。」使者大懼。穰苴曰：「君之使不可殺之。」乃斬其仆，車之左駙，馬之左驂，以徇三軍。遣使者還報，然後行。士卒次舍井灶飲食問疾醫藥，身自拊循之。悉取將軍之資糧享士卒，身與士卒平分糧食。最比其羸弱者，三日而後勒兵。病者皆求行，爭奮出為之赴戰。晉師聞之，為罷去。燕師聞之，度水而解。於是追擊之，遂取所亡封內故境而引兵歸。未至國，釋兵旅，解約束，誓盟而後入邑。景公與諸大夫郊迎，勞師成禮，然後反歸寢。既見穰苴，尊為大司馬。田氏日以益尊於齊。
國務院總理，正國級文官，總理國是者也，邸中南海。考古來故實，則曰宰相。國初號政務院總理，一九五四年遷今名。歷任總理皆出政治局常委。國家主席舉其人選，依全國人大決議而除官。總理降免，需全國人大全體會議議定，擬奏國家主席，方行罷黜。凡五歲一屆，連任不逾二屆可也，領國務院政事，提名任免諸屬官。丞二種，曰國務院副總理、國務委員，屬官五種，曰國務院秘書長、各部部長、各委員會主任、中國人民銀行行長、審計署審計長。院中事項，皆奏總理而定策。院中政令，黜免，需署以總理手跡，方具效用。依律召行國務院常務會議，每週一召行，論及提案，黜免，內外政令。國務院全體會議，每半載一召行，照會省部要事。凡總理將有事於外，則內以副總理暫行其政。總理降旨謂之國務院令，示承旨者以廢止政法，任免特首，解除戒嚴諸事宜。起二零一三年，以李克強爲總理，張高麗、劉延東、汪洋、馬凱副之。
五年冬，詔諸王朝。六年，以陳四縣封植為陳王。植每欲求別見獨談，論及時政，幸冀試用，終不能得。既還，悵然絕望。常汲汲無歡，遂發疾薨，時年四十一。遺世有《贈白馬王彪》、《白馬篇》、《名都篇》、《美女篇》、《箜篌引》、《七哀》、《洛神賦》、《七步詩》諸篇。與父兄並稱三曹。鍾嶸《詩品》，稱植詞采華茂，骨氣奇高。建安詩人無出其右也。
繼恩握重兵，久留成都，轉餉不給，專以宴飲為務。每出入，前後奏音樂。又令騎兵執博局棋枰自隨，威振郡縣。仆使輩用事恣橫，縱所部剽掠子女金帛，軍士亦無鬥志。餘賊迸伏山谷間，州縣有復陷者。宋太宗知之，乃命入內押班衛紹欽同領其事。又遣樞密直學士張鑒、西京作坊副使馮守規乘傳督其捕賊。議分減師徒出蜀境，以便糧運。
抗戰間，北平既陷，實秋聞日寇見緝，乃隻身走，初赴京，複從令走後方，輾轉寓於陪都北碚，名其宅曰「雅舍」，家室老小甚眾，未得偕行，滯留北平。國府授以參政會參政員、國立編譯館編纂等職。二十七年，戰事正酣，當時文宣以抗日為上，眾人屬文皆趨之若鶩，每有言，輒必冠以抗戰事。實秋不懌，遂於《中央日報》副刊《平明》屬文曰：「抗戰，誠首要事也，今者以為提筆屬文，皆當與有關切。余未敢苟同，抗戰文章，用之固喜；然無關者，文辭佳者複又何妨，未必皆須強及抗戰耳。至於言之無物，亦假以抗戰，實則無異八股者，又何益焉？」複為左派指為「抗戰無關論」而見撻。
朱聿𨮁，明太祖子唐王朱桱八世孫，祖唐端王碩熿，父朱器墭。隆武二年八月，兄明紹宗為清軍捕虜，後崩禦。遺臣立其弟朱聿𨮁為皇帝。十一月初五日即位於廣州。十一月十八日，永明王朱由榔於肇慶即位，於廣州三水交戰。紹武帝軍撃退朱由榔軍，十二月廿五日，清軍侵攻廣州，廣州城陷，明文宗被俘。李成棟送食，紹武帝曰「我若飲汝一勺水，何以見先人地下！」遂自殺。
各大日本史貳佰肆拾參卷，剞劂麤成而志表未備也。 齊昭 嘗謂：「帝大友實踐天位矣，而後世莫能知。後醍醐帝南狩，實擁神器矣，而後世莫能辯明，不有直筆。帝大友，終銜冤萬古。而後醍醐帝，按劍之憤終不獲伸矣。」若曰正閏之分，非臣子所當議，則神器之重，萬世寶鎮。授受至嚴，以絕覬覦。此乃天祖之所以肇鴻基於無窮者，凜凜乎可畏也，昭昭乎不可誣也。大統所歸，惟神器是視。則萬世之公論自有，不可欺者矣。此斯書之，所以直書而不疑也。是為跋。
《神仙傳》曰︰「老子者，名重耳，字伯陽，楚國苦縣曲仁里人也。其母感大流星而有娠，雖受氣天然見於李家，猶以李為姓。或云老子先天地生，或云天之精魄，蓋神靈之屬。或云母懷之七十二年乃生，生時剖母左腋而出。生而白首，故謂之老子。或云其母無夫，老子是母家之姓。或云老子之母適至李樹下，而生老子。
甘露之變者，曹魏之變也。景元元年夏四月，天子既以司馬家三世宰輔，政非己出，情不能安，謂曰：「司馬昭之心，路人所知也。吾不能坐受廢辱，今日當與卿自出討之。」遂率僕從數百討司馬昭，賈充戎服乘馬，左有成倅，右有成濟，自領千餘禁兵殺來。帝自用劍戰之。兵欲退，成濟問充曰：「事急矣。當云何？」充曰：「畜養汝等，正謂今日。今日之事，無所問也。」濟即前刺帝，刃出於背，天子崩於車中。
東京開封府者，蓋今開封市也。居汴水之上，戰國時為魏都大梁，以利運興。唐平王世充，始置汴州，因水為名。中唐以降，朝廷益仰食江左，汴居運河之中，有轉輸之利。朱全忠節度汴梁，因而得國，乃以汴為東都，升開封府。宋因五代都開封，為東京。集天下財賦，一時極盛。唯開封無險，乃以巨費治軍。久之財枯力殫，而無堪用之兵。靖康國難，既屬金，漕利雖絕，仍以為南京。端平入洛，城邑已空。元世改汴梁路，遂不復為京師矣。
布宜諾斯艾利斯（西班牙文：Buenos Aires），雅稱拉普拉塔河之花后（The Queen of the Plata），簡曰布亞斯（Baires），阿根廷（República Argentina）之都也。口逾千萬，方四千七百五十公里。若乃拉布拉塔河（Río de la Plata）經斯入大西洋。
備為漢中王，遣詩拜關羽為前將軍，羽聞黃忠為後將軍，怒曰：「大丈夫終不與老兵同列！」不肯受拜。詩謂羽曰：「夫立王業者，所用非一。昔蕭、曹與高祖少小親舊，而陳、韓亡命後主，論其班列，韓最居上，未聞蕭、曹以此為怨。今漢中王以一時之功隆崇於漢升，然意之輕重，寧當與君侯齊乎！且王與君侯臂猶一體，同休等戚，禍福共之，愚為君侯不宜計官號之高下、爵祿之多少為意也。僕一介之使，銜命之人，君侯不受拜，如是便還，但相為惜此舉動，恐有後悔耳！」羽大感悟，遂即受拜。
上以公孫淵稱藩，遣張彌、許晏至遼東拜淵為燕王。昭諫曰：「淵背魏懼討，遠來求援，非本志也。若淵改圖，欲自明於魏，兩使不反，不亦取笑於天下乎？」上與相反覆，昭意彌切。上不能堪，案刀而怒曰：「吳國士人入宮則拜孤，出宮則拜君，孤之敬君，亦為至矣，而數於眾中折孤，孤嘗恐失計。」昭熟視上曰：「臣雖知言不用，每竭愚忠者，誠以太后臨崩，呼老臣於床下，遺詔顧命之言故在耳。」因涕泣橫流。上擲刀致地，與昭對泣。然卒遣彌、晏往。淵果殺彌，晏。
當是時，天下大亂，戎夷交侵，生民之命，急於倒懸，道方自號「長樂老」，著書數百言，陳己更事四姓及契丹所得階勳官爵以為榮。自謂：「孝於家，忠於國，為子、為弟、為人臣、為師長、為夫、為父，有子、有孫。時開一卷，時飲一杯，食味、別聲、被色，老安於當代，老而自樂，何樂如之？」蓋其自述如此。
西羅馬帝國亡後，義大利為諸蠻族所據，相繼建國，東羅馬帝國嘗復義大利本土，然其國贏弱，力不能逮，義大利得而復失。至中世紀，戰禍不息，其國分數邦，那不勒斯、西西里、威尼斯、佛羅倫薩、熱那亞、教皇國等俱各據一方，終不得一統。文藝復興亦始於義大利，但丁、米開朗基羅、達芬奇等俱生於此地，堪為人傑地靈。
初，惠更斯名之土之月，後卡西尼以路易之星，名四土之衛。惟觀天士慣以一二名土之五衛，他衛則名惠更斯或土衛之六，以時度去土之長短而名之也。英吉利文謂之泰坦。與七衛皆約翰所名也。約翰者，威廉之子也；威廉者，首見土衛一二者也。約翰於西曆一八四七年書《好望角觀天錄》，名之泰坦。泰坦者，克龍之妹也。克龍者，土星也。
薩達姆·海珊·馬吉德·提克里特（阿拉伯文：‏صدام حسين عبدالمجيد التكريتي‎‎，又譯薩達姆·侯塞因，簡稱薩達姆·海珊、薩達姆或海珊。），伊拉克人也，一九三七年四月二十八日生。二〇〇三年，美國以「擁巨數毀滅性武器」之名出師伊拉克，海珊軍敗政覆而穴匿焉，是年八月見俘。伊拉克法院罪海珊一九八二年屠杜賈爾村而絞之，臨刑高呼「真主」，時伊拉克時二〇〇六年十二月三十日六時五分，年七十。誠然，其國所有利器，皆購自美國。而其巨數毀滅性武器，至今未獲。天下疑其義戰。
漢衛思皇后字子夫，武帝后也。其出身微矣，蓋其家號曰衛氏，出平陽侯邑。子夫為平陽公主謳者。武帝初即位，數歲無子。平陽公主求諸良家子女十餘人，飾置家。武帝祓霸上還，因過平陽主。主見所侍美人。帝弗悅。既飲，謳者進，帝望見，獨悅衛子夫。是日，武帝起更衣，子夫侍尚衣軒中，得幸。上還坐，驩甚。賜平陽公主金千斤。平陽公主因奏子夫奉送入宮。入宮歲餘，竟不復幸。武帝擇宮人不中用者，斥出歸之。衛子夫得見，涕泣請出。上憐之，復幸，遂有身，尊寵日隆。召其兄長君、弟青為侍中。而子夫後大幸，有寵，凡生三女一男。男名據。
《爾雅》為書，以文辭為經，以事類為緯，書分三卷，為十九篇，不獨解釋文辭、闡明訓詁，又多載天地物候，人事器物之屬，至於鳥獸草木，山河形勝，亦多所載焉，包羅萬象，囊括諸事，讀之可明文字，亦可解方物，信有益于世，有補于識也。子曰：「多識於鳥獸草木之名。」雖為論《詩》，亦可旁及於《爾雅》也。
章邯，秦人也。二世皇帝二年冬，陳涉所遣周章等將西至戲，兵數十萬。二世大驚，與群臣謀曰：「奈何？」少府章邯曰：「盜已至，眾彊，今發近縣不及矣。酈山徒多，請赦之，授兵以擊之。」二世乃大赦天下，使章邯將，擊破周章軍而走，遂殺章曹陽。二世益遣長史司馬欣、董翳佐章邯擊盜，殺陳勝城父，破項梁定陶，滅魏咎臨濟。楚地盜名將已死，章邯乃北渡河，擊趙王歇等於鉅鹿。三年，章邯將其卒圍鉅鹿，楚上將軍項羽將楚卒往救鉅鹿。夏，章邯戰數卻，二世使人讓邯，邯恐，遂以兵降項羽。羽入關中，立邯為雍王。漢王定三秦，邯敗走廢丘，自殺。
丁等地方爲「鄕級」，有鄕、鎭。內蒙古自治區鄕級地方謂蘇木。鄕級之民族區域自治地方置民族鄕，內蒙古則置民族蘇木。市轄區之下，有縣級人民政府之派出機構街道辦事處所轄地方，謂「街道」，以代鄕鎭之置（卽街道直隸縣級政府，而無地方自治）。鄕級地方尚有縣轄區，壹九九〇年代前風行，今（二〇壹壹年）僅存二區。「類鄕級行政單位」，有開發區、科學技術園、大學城、農場、果園，乃至兵團、監獄。
高麗太祖天授元年，建都松京，以平壤為西京。宋咸淳五年，高麗西京都統領崔坦、李延齡等以高麗北部五十城降元，遂失西京，元置東平府轄之。逮李氏建國，置平安道，以平壤為道治，奉大明為宗主國。宣祖大王末，日本太政大臣豐臣秀吉等帥兵伐朝鮮。清季，日本再據朝鮮，析平安道為南北二道，以平壤為平安南道道治。及北朝鮮立國，升為直轄市，以為行在所，實為都城。
「索苞有文武材，舉孝廉，除郎中，每征伐克敵，勇冠三軍，時人比之關羽。宋澄於金城，為步羌三千人所圍，窮守孤堆，垂當破沒，苞以完騎五千，奮劍突陣，徑入與澄對坐，捶頭拊掌大笑。羌皆佩盾、擢刀四面直前。苞謂澄曰：「君但安心，觀我擊之。」乃除區弓接矢，繞捶射之，莫不應弦而倒，皆陷盾通中，立殺三十餘人，創夷者百計，羌即散走。稱神。」（《敦煌實錄》）
蓋民國承自清制，具廿二省並蒙藏之地。省下分道，道下置縣。縣者，皆清世縣、州、府也，民國并合為一。蒙藏二地，改置蒙古、西藏、青海三地方，並多置特別區，以備建省。阿爾泰、塔爾巴哈台、伊犛並入新疆省。北伐後，廢諸道，改置專署，一署治數縣。特別區擢為省，地方要邑擢為直轄市。三十四年後，滿洲、臺灣皆復，又析置海南特別行政區，以備新省。時合有三十五省一特區，並蒙藏二地方，十二直轄市。內戰間，以數省置一公署，以應戰事，遷臺後皆廢，僅東南公署得存。
年七，入淺草壽町戶田學校。年十四，始習中國古文。其人少時嘗立志以漢文聞達於天下。年廿三，入東京帝國大學(今東京大學)英文系。 明治廿二年九月九日，著漢文遊記《木屑錄》，此為夏目漱石之首作，提名曰「漱石頑夫」。漱石一詞，出焉《晉書》，初為子規筆名，後為金之助用之，筆名「夏目漱石」即源於此。明治廿八年授業於愛媛縣松山中學，後授業於熊本縣，著《少爺》一書以記之。越明年，從家屬置完婚，妻中根重一之女也。明治卅二年十月廿八，治學於英吉利倫敦大學。明治卅五年，歸東瀛，授英文於東京帝國大學。明治卅八年，著《我是貓》一書，一時洛陽紙貴，卒然聞達於四海。明治四十年，始為《昭日新聞》作文。暮年以「則天去私」為志，曰則天去私者，「存天理，去人欲」者也。明治四十四年官府欲授夏目漱石博士學位，不受。大正五年，胃疾日甚，卒於東瀛，年四十九。後其像印於日幣，供後世景仰之。
楊駿執政，拜太子太傅。駿誅，轉中書令，加光祿大夫，遷尚書左僕射，領吏部。戎始為甲午制，凡選舉皆先治百姓，然後授用。尋轉司徒。裴頠誅，坐免官。惠帝反宮，以為尚書令。尋拜司徒。性好興利，而又儉嗇，不自奉養，天下人謂之膏盲之疾。車駕西遷，戎出奔于郟。永興二年，薨於郟縣，時年七十二，諡曰元。
唐時繁榮，文學昌盛，詞源於此時蓋有緣因。因商貿興，而城市盛，市井文藝勾萌，所謂「歌酒家家花處處」（白居易詩）。中國詩歌素與樂合，而歷代稍異。漢魏樂府，先作歌辭後配樂，唐時詞作，先有音樂後作詞；漢魏之樂，清商樂也，隋唐之樂，以燕樂爲時尚。「自唐天寶十三載，始詔法曲與胡部合奏。自此樂奏全失古法，以先王之樂爲雅樂，前世新聲爲清樂，合胡部者爲宴樂。」（沈括《夢溪筆談》）此三樂者，雅樂即周秦古樂，禮樂也，而非詞所配之俗樂；清樂即漢魏中原之樂，後衍爲南朝音樂，隋唐時七部、九部或十部樂之一，然而「朝廷不重古曲，工伎轉缺。」（《舊唐書・音樂志》），早已作古。燕樂即俗樂之統稱。燕樂之興，源於北朝，胡族入主，胡樂內傳，唐十部樂有七部胡樂。胡樂主以琵琶曲樂，曲調繁複多變，故較之漢樂鮮明刺激，時人歡迎，以之作俗樂娛耳。有樂必有歌詞，故詞生焉。
月餅者，中國舊食也，中秋節日食俗。蓋有廣、京、蘇、潮、滇諸類。月餅圓又圓，又是闔家分食，象圓和，於中秋節日，必食之品也。古以月餅為祭，為中秋所食。蓋食餅之俗，始於唐初。北宋之時，在宮內行，不傳於民，時謂之「小餅」、「月團」者。至明，為百姓共買過之飲食。當今之世，種類滋繁，因地異味，夫除雙黃蓮蓉者，亦有冰皮諸類，古食新品矣。
黃宗羲字太沖，號梨洲。紹興餘姚人也。父尊素仕明為御史。為魏忠賢所害。崇禎初，詣闕訟父冤。毆害其父者，拔其須，復追殺當事獄卒，以祭慰父靈。思宗烈皇帝聞之，深感其誠。弘光初，阮大鉞復欲除東林之黨，宗羲幾遭不測。俄而南京陷虜，宗羲得免。從魯王朱以海，授御史。王敗走海上，宗羲從亡。講學不輟。及浙江陷，宗羲乃歸鄉，窮力著述。清皇帝屢征之，不赴。康熙三十四年，卒。年八十。
煬帝大業元年，以山陽瀆水道屈曲，又發淮南民十餘萬，拓改浚治，自山陽至揚子入江。三月，發河南諸郡男女，前後百餘萬，開通濟渠，自西苑引穀、洛水達於河，又自板渚引河通於淮。官吏督役嚴急，役丁死者什四五。瀆、渠皆五月而通，二渠廣四十步，渠旁皆築御道，樹以柳。自長安至江都，又置離宮四十餘所。八月，帝御龍舟，幸江都。
羅馬皇帝者，古羅馬帝國之君也。其號有四，一曰凱撒（拉丁文：CAESAR），二曰大將軍（拉丁文：IMPERATOR），三曰至尊（拉丁文：AVGVSTVS），又兼之元老院之首，號為元首（拉丁文：PRINCEPS）自屋大維起，至戴克里先改制止，三百餘年，諸皇皆尊此三號，此謂之元首制。戴氏改制，以至尊號為正皇帝，凱撒號為副皇帝，自此開君主制。羅馬朝廷，君臣無常位，承繼無正法，皇帝亦非一人之位，常有二三人同位事，下為曾為羅馬皇者。
庖人，又謂饔人，治膳理餚者也。民以食爲天，三代先世，有彭鏗進雉羹，商有庖者伊尹作宰輔，梁惠王賞庖丁而得養生，易牙烹其子而悅齊桓，皆史例也。今肴有中、西、清真之分，庖者亦因類而別。今西洋謂庖者技進乎道者曰掌廚（Chef），技不足而業庖者曰烹者（Cook），古來中華未有此分，近世始多有引以爲制者。或有謂：佳餚之作，司廚六分，買辦四分。是以知料用之緊要也。洗刷、調劑、配搭、火候、呈色、器具、時節、補救，皆庖人之所司也，一室之內，掌五味齊全。庖丁解牛，目無全體，遊刃有餘，是以知廚道之進，在乎經驗，經而得其方，驗而明其用也。善庖者，以客爲師，烹饪無苟且。
告訴乃論之罪，若侮辱、誹謗、虐遇、強婚、侵佔等皆是也，屬自訴案。告訴，謂受害者之自白於司法。或因故無能訴，則其親屬代之可也。司法承告作鞫，始有以論嫌疑者辜。如告已撤訴，則司法亦無得論也，所立案亦銷。然暴行有傷人性命，至亂國害群者，即未親訴，亦當以刑典誅之。或受害者拘縛、洗腦，或加害者出亡，則由族人如檢院代訴其事，亦律例所明許。大凡民事之案不訴，則司法亦不理。訴而立案，有疑犯重禁者，乃先付之巡捕深究所以，所以既征，而後折獄云。
十五年二月，滁州糧不繼，徐達與太祖取和州。攻和州後，子興執德崖，德崖軍亦執太祖，徐達請以己易帝，解此隙也。六月，太祖率徐達等渡江，拔採石，下太平，遂謀集慶。於攻採石磯與太平府之戰中，達與常遇春相陷，勇冠三軍，擒元將陳塋先，收蘄人康茂才之部。八月，徐達等分道攻溧水、溧陽、句容、蕪湖，皆克之。
初，家康亦與小早川秀秋約。今觀秀秋反覆，怒，命銃手遙擊松尾山。秀秋懼，乃叛應家康，引萬眾馳下，突大谷吉繼陣。肋阪安治、赤座直保、小川佑忠、朽木元綱畏其勢，俱叛從。大谷軍陣立潰，繼吉自剖死；行長陣鄰藤台山，士卒觀變，俱崩散。秀秋攻之，行長遁；宇喜多秀家為之氣奪，棄眾亦遁；毛利軍急走歸大阪；島津義弘不能支，突破井伊直政軍，急遁歸。於是大勢遂定。
十三年春正月，帝在永昌。五月，師出崇明，諸將請先取之，不聽。六月，移吳淞江口，入江陰。七月，至焦山，祭告天地、百神及太祖、崇禎、隆武諸帝，痛哭誓師，眾皆感激。時清軍已據上流，防禦甚堅，以鐵鎖橫江，謂之「滾江龍」。成功謂諸將曰：「瓜、鎮為金陵門戶，須先取之」。授諸將機宜。令程應璠督右提督馬信、前鋒鎮余新等進奪譚家洲砲城。又遣材官張亮督善水者盪舟行，即進據瓜州上游，燬木城。大船由南，小舟由北，自督親軍及中提督甘輝、左鎮提督翁天佑、先鋒鎮楊祖，建大將旗鼓，直擣瓜州。清將朱衣祚、左雲龍等率滿、漢騎兵一萬，背港而軍。戰方合，張亮已斷滾江龍，揚帆直進。右武衛周全斌率兵帶甲浮水登岸，直破其陣，斬雲龍於橋下。衣祚奔城。正兵鎮韓英奪門而入，登城樹幟。全斌登江介之山以望，麾兵疾進，陷西北隅以入。滿兵盡殲。獲衣祚，逸之。後提督萬禮亦繞瓜州之後，潰其餘卒。清軍大敗，死者不可勝數。以援勦左鎮守瓜州，監紀推官柯平為江防。命兵部侍郎張煌言、督理戎政楊朝棟、兵部主事袁起震督阮美及羅蘊章等進取蕪湖。遂亂揚子，趣鎮江。
西洋之龍，惡獸也。中日咸譯之曰龍，然龍固有三：中華之龍、五印之龍（娜迦）、西洋之龍（獗耿）也。西洋龍，即歐土之龍，亦傳說古物，大力而異能，天飛而穴居，其特異甚明，故中文又譯之獗耿、巨蠹以避嫌焉。至耶教稱此巨蠹古之蛇也，嘗誘人祖違誡，而當鞫日為神主無匹力擊淪冥間，受永火刑，其意蘊有如此。
「改制」者，「托古改制」之謂也。孔子作《春秋》，以誅滅亂臣賊子，撥亂反正，立一新朝，以「春秋」為號，以為「素王」、「文王」，於《春秋》中行天子之權。使一字之褒，榮于華袞；一字之貶，加于斧鉞。改周舊制，新周、故宋、據魯，以《春秋》當新王，以明孔子之志。后康有為襲之，作《孔子改制考》，亦為變法之本。故孔子嘗謂：「吾志在《春秋》，行在《孝經》」，又曰「知我者其惟《春秋》乎，罪我者其惟《春秋》乎？」以《春秋》最能明夫子之志故也。
歡使彭樂追泰，泰窘，謂樂曰：「汝非彭樂邪？癡男子！今日無我，明日豈有汝邪！何不急還營，收汝金寶！」樂從其言，獲泰金帶一囊以歸，言於歡曰：「黑獺漏刃，破膽矣！」歡雖喜其勝而怒其失泰，令伏諸地，親捽其頭，連頓之，並數以沙苑之敗，舉刃將下者三，噤齘良久。樂曰：「乞五千騎，復為王取之。」歡曰：「汝縱之何意？而言復取邪！」命取絹三千疋壓樂背，因以賜之。
十月丙寅詰旦，金軍有舟人望見宋舟，請為備。完顏鄭家奴問：「去此幾何？」舟人曰：「以水路測之，且三百里。風迅，行即至矣。」完顏鄭家奴不曉海路舟楫，不之信。李寶軍先據諜報至膠西石臼島，金舟已出海口，泊唐島，相距僅一山。時北風盛，寶禱於石臼神。俄有風自柂樓中來，如鍾鐸聲，眾鹹奮，引舟握刃待戰。金之操舟者皆中原遺民，遙見寶船，紿金兵入舟中，使不知宋師猝至。風駛舟疾，過山薄虜，鼓聲震疊，海波騰躍。金軍大驚，掣矴舉帆，帆皆油纈，彌亙數里，風浪捲聚一隅，窘束無複行次。寶亟命火箭環射，箭所中，煙焰旋起，延燒數百艘。火所不及者猶欲前拒，寶叱壯士躍登其舟，短兵擊刺，殪之舟中。余所謂簽軍，盡中原舊民，皆登島垠，脫甲歸命，以故不殺。然倉卒，舟不獲艤，溺死甚眾。俘大漢軍三千餘人，斬其帥完顏鄭家奴等六人，禽倪詢等上於朝，獲其統軍符印與文書、器甲、糧斛以萬計。餘物眾不能舉者，悉焚之，火四晝夜不滅。
太建元年，歐陽紇據廣州叛，詔昭達都督眾軍討之。昭達倍道兼行，達始興。紇聞昭達奄至，恇擾不知所為，乃出頓洭口，多聚竹籠，盛以沙石，置諸水柵之外，欲以遏舟艦。昭達居其上流，裝艦造拍，以臨敵柵。又令軍人銜刀，潛行水中，以斫竹籠，籠篾皆解。因縱大艦隨流突之，紇敗見擒，廣州平。以功進車騎大將軍，遷司空。
明治二十七年八月十九日，福岡縣出世。父夘一郎，農人。敬信乃其六子也。先後視學於小學修猷館、熊本陸軍地方幼學、中央幼學。大正五年五月，陸軍士官學校二十八期卒業。十二月，授步兵少尉銜，拜步兵第十三聯隊副。後改獨守第六大隊副，十三年十一月，陸軍大學三十六期卒業。昭和五十四年十一月四日卒，年八十五。
八月，至觀音門。以黃安總督水師，守三叉河口。率所部由鳳儀門登岸，軍於獅子山。招諸將登閱江樓，以望建業王氣。令諸舟列於江東門外；自率十餘騎，躬歷城下，度營壘。分屯漢西門、觀音山，獨與五親軍駐岳廟山，留先鋒鎮、中衝鎮於獅子山，欲久困之。南京守將梁化鳳約期降，許之。甘輝諫曰：「以臣觀之，則尚速也。夫兵貴先聲，彼眾我寡，及其熸且未定，則勢可拔。若彼集禦固，緩難圖也。君必悔之。」不聽。既而清軍以千騎試前鋒營，余新敗之，遂輕敵無備，縱軍捕魚。成功令張英馳讓之，新猶故。化鳳知其弛，由鳳儀門穴城，乘夜啣枚，直薄新營。新不及甲，倉皇拒戰，遂被禽，副將董延中、蕭拱柱死焉。成功聞鳳儀門砲聲，遣翁天佑援之，已無及矣。越二日，清軍以步卒數千，出觀音門，直擣中堅。成功率親軍右虎衛陳鵬、右衝鋒張萬祿擊敗之。清軍復以數萬從山後出，薄左先鋒營。楊祖拒之，三合三卻。後勁鎮楊正、援勦右鎮姚國泰敗走。前衝鋒鎮藍衍、行軍司馬張英死於堪岩之下。清軍從山上出擊，右武衛林勝、左虎衛陳魁俱力戰死。後提督張萬禮獨戰以大橋頭，殺人最多，無援而覆。副將魏標、樸世用、洪復、督理戶官潘賡、鍾儀衛等皆戰沒，唯左右提督、右虎衛、右衝鋒，援勦後鎮之軍獨全。成功麾軍退，爭舟而渡。甘輝殿，且戰且卻，至江，騎能屬者三十餘人，凡所擊殺數百十人，馬躓被獲，死焉。成功既至鎮江，議還島。以馬信、韓英督舟師守江口，周全斌、黃昭、吳豪為殿，餘軍次第而退。九月，攻崇明，不下，正兵鎮王起鳳陣沒。以陳輝、阮美、羅蘊章等守舟山。劉猷與清軍戰於溫州，敗績死之。十月，師至思明，建忠臣祠，以甘輝為首。
張載，字子厚，宋長安人也。少喜談兵。至欲結客取洮西之地。年二十一，以書謁范仲淹，一見知其遠器，乃警之曰：「儒者自有名教可樂，何事於兵。」因勸讀《中庸》。載讀其書，猶以為未足，又訪諸釋、老，累年究極其說，知無所得，反而求之《六經》。嘗坐虎皮講《易》京師，聽從者甚眾。一夕，二程至，與論《易》，次日語人曰：「比見二程，深明《易》道，吾所弗及，汝輩可師之。」撤坐輟講。與二程語道學之要，渙然自信曰：「吾道自足，何事旁求？」於是盡棄異學，淳如也。
其作也，以數學二進法為經，猶電路通斷，通為是，斷為非，是則記一，非則記〇，無少異也。立以譜法，思理如人，可以彌含萬物。靈府主之；而磁盤施收刪之職，能記事，有記憶之功。線路通功，集成方寸，備螢幕、鍵盤、鼠標，皆形表之具，使人意以達，能事以誠，乃交通出入者也。而靈府總百司，所以揆度定奪者也。凡所機巧，皆發於此。上布電晶，微不可察。西人有摩爾氏者，預言其數，謂每十又八月當倍之，按跡信然。今方寸之間，已至千萬。美利堅公司英特爾工於此，復有超微半導體，略次之。
十六年，出為廣西潯州知府，擢福建延邵道，調署汀漳龍道。海疆事起，敵艦聚廈門，與漳州隔一水，居民日數驚。繼畬處以鎮定，民賴以安。二十二年，遷兩廣鹽運使，旬日擢廣東按察使。二十三年，遷福建布政使。二十六年，授廣西巡撫，未赴官，調福建。閩浙總督劉韻珂以病乞假，繼畬暫兼署總督。福州初通商，英吉利人僦居會城烏石山神光寺，士民大譁，言路以入告，上命韻珂、繼畬令其遷徙，久之乃移居道山觀。士民以繼畬初不力拒，終不慊，言者屢論劾。繼畬初入覲，宣宗詢各國風土形勢，奏對甚悉，退遂編次為書曰《瀛寰志略》，未進呈而宣宗崩，言者抨擊及之。
巴爾幹半島，南歐三大半島之一。屬地中海型氣候，西鄰亞得里亞海，東界黑海，北隔多瑙河。地形山多而平原少，多石灰岩地，惡農耕；南巴爾幹之希臘半島臨愛琴海，眾島林立，大小不一，最大島為克里特島。上有社稷十：克羅埃西亞、斯洛維尼亞、波士尼亞－赫塞哥維納、蒙特內哥羅、塞爾維亞、阿爾巴尼亞、馬其頓、希臘、保加利亞、土耳其(色雷斯)。
長江、漢江亘武漢而流，故此地多橋梁，有長江、漢水大橋十二：長江者六，漢江者六。長江者，自上游起，為軍山長江大橋、白沙洲長江大橋（長江三橋）、武漢長江大橋（長江一橋）、武漢長江公路橋（長江二橋）、天興洲長江大橋（長江四橋）、陽邏長江大橋；漢江者，自上游起，乃長豐橋、知音橋（漢水二橋）、鐵路橋、月湖橋、江漢橋（漢水一橋）、晴川橋（漢水三橋）。天興洲長江大橋、陽邏長江大橋乃建造中，未成。武漢長江大橋、天興洲長江大橋乃為公路、鐵路二用。鐵路橋僅供京廣鐵路躍漢江。餘皆乃公路專用。今規劃一橋於武漢長江公路橋、天興洲長江大橋之間，謂之曰二七長江大橋。公共交通、軌道交通亦繁盛。輕軌貫漢口東西，公交通三鎮各處。輪渡亦多用於溝通江之兩岸。
昭和八年，倂飾磨郡水上村、神崎郡砥堀村。 十年，倂飾磨郡城南村、飾磨郡高岡村。 十一年，倂飾磨郡安室村、飾磨郡荒川村、飾磨郡手柄村。 廿一年，姬路市、飾磨市、飾磨郡白濱町、飾磨郡廣畑町、揖保郡網干町、揖保郡大津村、揖保郡勝原村、揖保郡餘部村合、爲姬路市。 廿九年，倂飾磨郡八木村、飾磨郡糸引村、飾磨郡曾左村、飾磨郡餘部村、揖保郡太市村。 卅二年，倂印南郡別所村、飾磨郡四鄕村、飾磨郡御國野村、飾磨郡花田村。 卅三年，倂飾磨郡飾東村、神崎郡神南町、印南郡的形村。 卅四年，倂印南郡大鹽町。 四十二年，倂揖保郡林田町。
永樂二十二年，成祖崩於榆木川，高熾繼皇帝位。大赦天下，改元洪熙。元年，帝罷西洋寶船、迤西市馬及雲南、交阯採辦等費財力者。時開封遭洪，帝遣使撫恤賑濟。復詔敕凡欺病民者罪不宥。翌年春正月，建弘文閣，任楊溥掌閣事，四月，帝聞山東，蘇北民饑，親詔是年夏稅免半，曰：救民之窮當如救焚拯溺，不可遲疑。有司慮國用不足，必持不決之意。洪熙元年二月，敕琉球國故中山王思紹世子尚巴志嗣中山王，始為中國藩屬。三月，帝以淩遲法過酷，詔止之，曰：身首異處，斯已極矣。并禁文武諸司用濫刑。
俗傳，昔有農家，妻生一女，鄰家之婦亦生一子，妻產後病歿，鄰婦憐之，為女哺乳。女與鄰子青梅竹馬，及六、七歲，女父死，鄰納孤女為童養媳。長而婚，生二子。適天旱失收，夫出洋謀生，一去音訊杳無。女負長子，領幼兒，日夕登山望海，盼夫歸還。一日，風雨大作，雷電交加，母子消失，所立之處，現一大石，作婦人背子望海之狀，即今之望夫石也。
至六月廿日，西方佔區發西德馬克，以代帝國馬克，獨摒蘇聯；愈三日，蘇聯亦發東德馬克以應，兩德分立遂成定局。六月廿四日，蘇聯禁西柏林水、陸二路交通，欲併西柏林。西方諸國聞之，大遣飛機空運西柏林，復反禁鋼、焦煤、電力予德東。一九四九年五月十二日，蘇聯解禁；二十三日，德意志聯邦共和國立，世稱西德，都波恩，仍領柏林市西。東德意志亦立德意志民主共和國於十月七日，又曰東德，都東柏林。
其三者，蓋加木之絕途也。一九八零年五月二日，加木與格致考察隊之九人，駕車自北而南橫越羅布泊。六月五日，至米蘭農場。眾人於此地休沐五日，於六月十一日復趨東而行。途中艱難險阻，不一而足。十六日午後，眾人至羅布泊東岸之庫木庫多克，其時，汽油幾盡，而水僅十餘公斤，復置於劣質鐵桶之中，色如醬而不堪飲也。是以眾人議之，欲自行尋水。然未成。夜，眾人議求助於大本營，以直升機輸水。然，加木聞之，以其靡費甚多，遂欲自行而出以尋水井。出於夜。後遂無有見之者也。其後，官民數索之，然不得。其蹤至今未現。
太和六年，改封諸王，以郡為國，復封彭城王。〈魏书载玺书曰：“制诏彭城王：有司奏，王遣司马董和，赍珠玉来到京师中尚方，多作禁物，交通工官，出入近署，逾侈非度，慢令违制，绳王以法。朕用怃然，不宁于心。王以懿亲之重，处籓辅之位，典籍日陈於前，勤诵不辍於侧。加雅素奉脩，恭肃敬慎，务在蹈道，孜孜不衰，岂忘率意正身，考终厥行哉？若然小疵，或谬于细人，忽不觉悟，以斯为失耳。书曰：‘惟圣罔念作狂，惟狂克念作圣。’古人垂诰，乃至於此，故君子思心无斯须远道焉。常虑所以累德者而去之，则德明矣；开心所以为塞者而通之，则心夷矣；慎行所以为尤者而脩之，则行全矣：三者，王之所能备也。今诏有司宥王，削县二千户，以彰八柄与夺之法。昔羲、文作易，著休复之语，仲尼论行，既过能改。王其改行，茂昭斯义，率意无怠。”〉，景初元年，坐私遣人诣中尚方作禁物，削縣二千户。
杭州市，浙江省治也。故宋行在臨安府也。自古繁華，為三吳都會。與蘇並稱蘇杭。城西西湖者，東南之勝景也，城北拱宸橋，京杭運河之所終也。杭城多桂，及秋景襲，滿城未有不聞者，飄香往往十里，因以爲市花。舊存十城門，今除鳳山門外皆不在，獨留石碑為記。城中工業多輕工，若紡織，而商賈多民營，若阿里巴巴公司者。文教興盛，有浙江大學，杭州第二中學在茲。
至四十八歲，先帝崩。時天皇孝性純深，悲慕無已。特留心於喪葬之事。委事於其庶兄手研耳命。然手研耳命立操厝懷，本乖仁義，遂以諒闇之際，威福自由。苞藏禍心，圖害二弟。是年冬十一月，天皇與兄神八井耳命，陰知手研耳命之志而謀防之。乃使弓部稚彥、倭鍛部天津真浦、矢部等，辨備弓矢。時會手研耳命獨臥片丘大窖。天皇謂神八井耳命：「今適其時也！夫言貴密，事宜慎。我之陰謀，本無預者。今日之事，唯吾與爾自行之耳。吾當先開窖戶，爾其射之！」然神八井耳命手腳戰慄，不能放矢。天皇乃取其所持弓矢，射誅手研耳命。於是，神八井耳命懣然自服，讓於天皇曰：「吾是乃兄，而懦弱不能致果。今汝特挺神武，自誅元惡。宜哉乎！汝之光臨天位以承皇祖之業。吾當為汝輔之，奉典神祇者。」則神渟名川耳尊，是即多臣之祖也。
三成聞家康去，乃遣嫡子重家說大谷吉繼，議起兵事。繼吉業受秀賴檄，名在征冊中，將闔家康而東。聞重家說如此，大驚，急偕之至佐和山。三成身迓十里，即與議誅家康事。繼吉素知家康之能，知三成必敗，乃力勸三成止。三成說之再三。繼吉不從，拂袖引去。或有勸三成即誅之者，三成叱曰：「刑部雖不吾從，然事終無洩也。」是夜，大谷吉繼引部曲數千人復至。三成問曰：「刑部復至者何也？」繼吉呼曰：「佐吉！寧忘少時事耶？吾今以殘軀為汝死矣！」三成感泣，內繼吉，與計議。
李珥，朝鮮國江原道江陵人，朝鮮先儒也，今號其學曰畿湖学派，珥字叔獻、見龍， 號栗谷、石潭、愚齋。嘉靖十五年生，父元秀，母申氏。珥與李滉齊名，號朝鮮儒學雙璧。珥其三子也。珥性穎悟，八歲能誦詩，師儒門白仁傑。嘉靖二十七年，珥年十三，進士及第，道郡爲之震動，三十年，母申氏卒，珥乃入金剛山悟禪，久之，意不喜，遂服深衣而歸儒門。嘉靖三十七年，珥往陶山師儒宗李滉，治朱子理學。嘉靖四十七年，復以狀元登進士、明經科。歷任戶曹佐郎、吏曹佐郎、戶曹判書、大提學。隆慶二年，朝鮮王以珥使大明，間成精言妙選數卷，所錄皆中土事也。珥素重軍備，遣明既歸，亦嘗憂中土防備疏漏，萬曆十一年上言宣祖陳十萬養兵之策，以備女真、日本之寇。萬曆十二年，卒，諡文成。珥無子，庶女李氏適全羅都事金集，壬辰倭亂，朝鮮將李舜臣其族人也。昔珥唱「主氣論」，謂「四端七情」者，「氣發而理乘之」也。珥作聖學輯要十三卷，東湖問答數卷，並著述多種，行於世。康熙二十年，配享朝鮮文廟。其後朝鮮黨爭益盛，時或罷享。二零零六年，韓國附珥像於幣上，值五千，以彰其學。二零一零年，韓艦栗谷李珥號揚帆，旌珥德也。
紹興元年，除參知政事，拜右僕射、同中書門下平章事兼知樞密院事。二年，檜奏置修政局，自為提舉。八月，罷為觀文殿學士、提舉江州太平觀。又詔落職，牓朝堂，示不復用。五年，金主既死，撻懶主議，卒成其和，復資政殿學士，仍舊宮祠。除觀文殿學士、知溫州。六年，改知紹興府。尋除醴泉觀使兼侍讀，充行宮留守；權赴尚書、樞密院參決庶事。帝駐蹕平江，召檜赴行在。檜以醴泉觀兼侍讀赴講筵。七年，授檜樞密使。八年，拜右僕射、同中書門下平章事兼樞密使。檜獨專國，決意議和。十年，以明堂恩封檜莘國公。十一年，拜左僕射、中書門下平章事兼樞密使，進封慶國公。《徽宗實錄》成，遷少保，加封冀國公。十二年，太后還慈寧宮，加太師，封魏國公，進封秦、魏兩國公。命子熹以祕書少監領國史，進建炎元年至紹興十二年《日曆》五百九十卷。十五年，帝幸檜第，檜妻婦子孫皆加恩。十六年，檜立家廟。十七年，改封檜益國公。二十年，檜趨朝，殿司小校施全刺檜不中，磔於市。時檜疾愈，朝參許肩輿，二孫扶掖，仍免拜。二十五年，檜病，帝幸檜第問疾，詔加封建康郡王。是夜，檜卒，年六十六。後贈申王，諡忠獻。開禧二年，追奪王爵，改諡繆醜。
辭之是非以其辯式定之，而無涉乎言義，故名學以形跡為論理之本，判之所得有三：有形、無形、符識。數理又為符識之玄也。既然，當其出言立意，文軌字式因得而顯宜者，為句可解。故雖人有智拔群氓，發卓世之言，而於名學，刪其繁而微言之則無不可。是之謂顯形。形之顯，所以曉明其本蘊者也，而治理則者，恒蔽言文之浮幻，字法之異情，卉然以無歧之正語述焉，挈之以「與」、「或」，定之以「皆」、「有」。然後造立符文，以為玄具。故名學言事，必昭略儼然，而作學者之語。如云「人皆平凡者」、云「貓皆肉食」、云「希臘人皆達士」。如前之理，確於古時。昔亞里氏以不常語為《前分析篇》解說，首言察名但形質耳，唯其昭顯精玄者足稱本則。故後世以巨製目之。
蕃以洪術精妙，著有《渾天象注》，用推渾天之理，以制儀象及論，故孫氏用《乾象曆》，至吳亡。其所製儀象，以三分為度，周丈有九寸五分寸之三，而具黃赤道焉。蕃又以為日距地八万里，以句股法言之，傍萬五千里，句也；立八萬里，股也；從日邪射陽城，弦也。以句股求弦法入之，得八萬一千三百九十四裏三十步五尺三寸六分，天徑之半，而地上去天之數也。倍之，得十六萬二千七百八十八裏六十一步四尺七寸二分，天徑之數也。以周率乘之，徑率約之，得五十一萬三千六百八十七裏六十八步一尺八寸二分，周天之數也。蕃又稱圆周率为三又百分之十五，距今值（約三又百分之一四）甚近。
太寧末年，文明帝拜平北將軍，封朝鮮公。咸和八年，武宣帝崩，文明帝嗣遼東郡公，以平北將軍行平州刺史，督攝部內，統遼東焉。九年，文明帝連兵攻殺鮮卑木堤和烏丸悉羅侯也。咸康二年正月，文明帝固以海冰而自海攻仁，仁被擒而死之。三年十月，文明帝從封奕之說，自稱燕王，建前燕，追武宣帝為武宣王，夫人段氏為武宣后，立世子儁為太子。七年，文明帝得晉封為使持節、大將軍、都督河北諸軍事、幽州牧、大單于，封燕王。文明帝「雄毅多權略」，尚漢禮也。其平內亂，破宇文部、段部，卻後趙之攻，破高句麗，威震北方，為燕主中國定基也。八年，遷都龍城。
五月，牽復泊鹿耳門，賽沖阿令得祿率兵小船十二、䐶船二十，出戰。與福寧鎮總兵張見陛內外合攻。得祿憤前之被逸也，鼓勇而進，衝其中堅，獲船十，擊沉十一，禽股首林略、傅琛及徒二百數十人；牽敗去。詔加總兵銜。十二年春正月，會浙江提督李長庚勦牽於粵洋，頗斬獲；嗣調南澳鎮總兵。至銅山，聞朱濆竄鹿港，追之；七月，至雞籠。見濆舟潛匿港內，又諜知夜突，驟擊之，斃賊七百，獲船九，燬二，擊沉三，救回商船一。濆敗竄蘇澳，謀據地久居。復追之。見港狹，以小舟載火具入，伏巨艦於港口；縱火焚，濆舟爭出，開尓擊之，狼狽走。沈舟三，獲一，器械無算。濆乃東去，自是不敢犯臺灣。
高昌者，古方國也。漢車師前部，後漢戊己校尉之故地，即今之吐魯番。向為西域交通之樞紐。公元五世紀中至七世紀中，四國迭立，曰闞氏高昌、曰張氏高昌、曰馬氏高昌、曰麴氏高昌。昔時佛學昌盛，梵漢二典並用。北涼時有法盛法眾等諸師。晉智嚴、智簡等入印度，嘗途經此地。唐貞觀二年，僧玄奘留一月，與高昌王善。唐貞觀十三年，置高昌縣。元明二朝稱哈拉和卓、火州、霍州，蓋音譯維吾爾語Qara-hoja之故。
十九年春，中共於新縣建蘇維埃之政權，光霞投之。當年入共青團，不久乃入紅軍，於軍部做兵士也。二十年元月，隨部征戰於蘇家埠、商潢、黃安諸地及多次反圍剿之戰。二十一年秋，隨部入川陝，割據之。二十二年四月，光霞轉入中共也。二十三年二月，隨部同川閥劉湘戰，破其六路圍攻也。二十四年元月，隨部長征。二十六年五月，入援西軍隨營學校學之。
福建省，古之越地，略稱閩，屬華南，治福州。福建地處東南，依山傍海，海岸曲折，島嶼眾多，海岸線之長全國居次；境內十九為山，素有八山一水一分田之稱；東隔海峽望台灣，西屹武夷山界江西，北鄰浙江，南接廣東。有港泉州，興於唐，盛於宋，元極繁盛，沿海商港無一能及，海上絲路始焉，以東方第一大港聞名於世。歷元末波斯戍兵之亂，明代倭患、海禁，泉州市舶司北遷福州，由盛轉衰，風光不再。
潘璋字文珪，吳東郡發乾人也。孫權為陽羨長，始往隨權。性博蕩嗜酒，居貧，好賒酤，債家至門，輒言後豪富相還。權奇愛之，因使召募，得百餘人，遂以為將。討山賊有功，署別部司馬。後為吳大市刺奸，盜賊斷絕，由是知名，遷豫章西安長。劉表在荊州，民數被寇，自璋在事，寇不入境。比縣建昌起為賊亂，轉領建昌，加武猛校尉，討治惡民，旬月盡平，召合遺散，得八百人，將還建業。
劉繇棄軍遁逃，諸郡守皆捐城郭奔走。吳郡人嚴白虎等眾各萬餘人，處處屯聚。吳景等欲先擊破虎等，乃至會稽。策曰：「虎等群盜，非有大志，此成禽耳。」遂引兵渡浙江，據會稽，攻破虎等。盡更置長吏，策自領會稽太守，復以吳景為丹楊太守，以孫賁為豫章太守，分豫章為廬陵，以賁弟輔為廬陵太守，丹楊朱治為吳郡太守。以彭城張昭、廣陵張紘、秦松、陳端等為謀士。
明萬曆十年，英格蘭傳教士史提芬斯（Thomas Stephens）書其兄，曰孔卡尼文，希臘文與拉丁文之相似。萬曆十二年，義大利商人沙實提（Fillippo Sassetti）亦書曰梵文與義大利文相似。惜是時未有翰林眾人深究之。清順治三年，尼德蘭學士范博漢（Marcus Zuerius van Boxhorn）再書歐羅巴諸語言與波斯語之相似，並稱歐羅巴諸語言及波斯語，皆衍自一「斯居泰語」（得名自尖帽塞人，Σκύθης）。此後法蘭西人居杜（Gaston Cœurdoux）與羅刹人羅蒙諾索夫（Михаи́л Васи́льевич Ломоно́сов）皆著書曰印歐諸語言之相似。乾隆五十年，威爾斯裔英格蘭人鍾威廉（Sir William Jones）授業時論及梵文、拉丁文與希臘文之相似，「印歐語言同源」之概念方得入翰林。嘉慶十七年，英格蘭人楊湯馬（Thomas Young）首書「印歐語系」。咸豐元年，德意志人葆樸（Franz Bopp）書成《比較文法》，「印歐語系」一名方得廣為翰林中人所用。
芳文社，在東京都文京區，日本出版社也。所梓皆漫畫，號為「漫畫之殿堂」。昭和二十一年丙戌，二戰方終，民不聊生，孝壽芳春於是建尚文館，冀戰後少年得以健全成長。後清債倒產。二十五年庚寅，五月廿六，改立為芳文社。五十六年辛酉，四月，創《漫畫時光》，雜誌也，揭四格漫畫。平成十四年壬午，三月，又創《漫畫時光綺羅羅》，亦四格漫畫雜誌，而深中萌風。漫畫多述少女居處之哀樂。大受歡迎，遂爲主業。
夫「奧他廬山」（ภูเขา อกทะลุ，Khao Okthalu，其意乃「開胸膛山」）者，去其西二十里，於博他侖府元城之外僅二里。此山高三百餘米，幾臨頂有大穴，山亦貫之，雨季水自穴出，遂得名。其下有寺二，一舍穴內，一舍壁上，穴內者三偣於岩上者焉，內多有佛像。氣爽之際，登高觀湖，一覽無遺。蓋其湖濱，多有食肆，湖產甚豐。
八股式微，新學雨後。 昔美友人，涉彼重洋。 往吾先賢，熱血拓荒。 鑒西學之為用兮中以為體，倡文明之風尚兮雅禮濫觴。 西牌樓起，麻園相繼。 沅址偏處，楓火續燎。 禦寇培材，筆聲鏗鏘。 挾失土之黍悲兮載馳載驅，仰共和之澹蕩兮日高日上。 由禮而雅，事成國甯。 庠序謹訓，公勤誠樸。 斯人為本，奠基終長。 育三立之芷蘭兮華夏翹首，舉與時之旌幟兮域外名揚。 百年以降，芹獻不言。 時光肯負，成蹊繞梁。 麓山蒼蒼，湘水泱泱，雅禮之風，山高水長。
時荊州未定，復遣遼屯長社。臨發，軍中有謀反者，夜驚亂起火，一軍盡擾。遼謂左右曰：「勿動。是不一營盡反，必有造變者，欲以動亂人耳。」有頃定，即得首謀者殺之。陳蘭、梅成以氐六縣叛，操遣于禁、臧霸等討成，遼督張郃、牛蓋等討蘭。成偽降禁，禁還。成遂將其眾就蘭，轉入灊山。灊中有天柱山，高峻二十餘里，道險狹，步徑裁通，蘭等壁其上。遼欲進，諸將曰：「兵少道險，難用深入。」遼曰：「此所謂一與一，勇者得前耳。」遂進到山下安營，攻之，斬蘭、成首，盡虜其眾。操論諸將功，曰：「登天山，履峻險，以取蘭、成，蕩寇功也。」增邑，假節。
寶少勤學，博覽書記，以才器召為著作郎。平杜弢有功，賜爵關內侯。中興草創，未置史官，中書監王導上疏：「宜備史官，敕佐著作郎干寶等漸就撰集。」元帝納焉。寶於是始領國史。以家貧，求補山陰令，遷始安太守。王導請為司徒右長史，遷散騎常侍。著晉紀，自宣帝迄於愍帝五十三年，凡二十卷，奏之。其書簡略，直而能婉，咸稱良史。
逮及日本亂華，一浮時任國立浙江大學教授，寇至杭，浙大西遷，一浮一變其風，于戰時講學于臨時校舍。竭力至誠以保漢學，陣前有百戰金甲，陣后有宗師傳習，是故華夏得不亡也，是故大道不至於廢也。民國二十八年，國府立復性書院于蜀中，書院董事會成立，乃聘一浮為主講，總攬書院事宜。復性者，依馬公言“今若取義，鄙意可名為復性書院。學術、人心所以紛歧，皆由溺於所習而失之，復其性則然矣”
帝之禪位於三條帝也，欲以敦康為之儲嗣，然以其舅準大臣藤原伊周已薨，中納言藤原隆家僅存，無戚里之臣、輔翼之者，且後一條、後朱雀二帝，並上東門院所生，憚道長，難立之。時中納言藤原行成為敦康敕別當，密召問之。行成曰：「皇位所歸，乃天命，非人力。仁和先帝因有皇運，雖及老齡，猶登大位；恒貞親王始備儲貳，終遭棄置。皇后外戚高階氏之先，因有齋宮之事，已獲譴於大神宮；今更不可立之。曩者文德天皇有愛姬紀氏所生長子，憚忠仁公不得立。況丞相國之重臣，必欲立其孫，其勢已成，爭之無益，徒勞神襟。陛下誠憐親王，可進其一品，豐其食邑，庶幾得伸上意。」帝從之，竟立後一條帝。
《九章》之於自然數及其運算，未詳加論述，然其使用不可不謂廣。又盡列分數之義、質、四則運算。如：約分術、合分術（加法）、減分術（減法）、乘分術（乘法）、經分術（除法）、課分術（較大小）、平分術（平均數）。《九章》亦見負數之名，列其加、減之則，然乘除未載。 亦論自然數、分數、正負數，又記特理。
魏新野壯侯文聘宇仲業，漢南陽宛人也。初為劉表大將，使禦北方。表薨，其子琮立。曹操征荊州，琮舉州降，聘乃詣操。操問曰：「來何遲邪？」聘曰：「先日不能輔弼劉荊州以奉國家，荊州雖沒，常願據守川漢，保全土境，生不負於孤弱，死無愧於地下，而計不得已，以至於此。實懷悲慚，無顏早見耳。」遂欷歔流涕。操為之愴然，曰：「仲業，卿真忠臣也。」厚禮待之。授兵，使與曹純追討劉備於長阪。
天顯二年秋，治祖陵畢。冬十一月壬戌，人皇王耶律倍率群臣請於後曰：「皇子大元帥勳望，中外攸屬，宜承大統。」後從之。是日太宗耶律德光即皇帝位。癸亥，謁太祖廟。丙寅，行柴冊禮。戊辰，還都。壬申，御宣政殿，群臣上尊號曰嗣聖皇帝。大赦。有司請改元，不許。十二月庚辰，尊皇太后為太皇太后，皇后為應天皇太后，立妃蕭氏為皇后。
庚寅，太子兵敗，南奔覆盎城門。司直田仁部閉城門，以為太子父子之親，不欲急之，太子由是得出亡。東至湖縣，藏匿泉鳩裡；主人家貧，常賣屨以給太子。太子有故人在湖，聞其富贍，使人呼之而發覺。八月，辛亥。吏圍捕太子。太子自度不得脫，即入室距戶自經。山陽男子張富昌為卒，足蹋開戶，新安令史李壽趨抱解太子。主人公遂格鬥死，皇孫二人皆並遇害。
既卒業，從軍艦練習，周歷南洋、黃海。日本窺臺灣，葆幀奉命籌防，挈之東渡調敵，勘測各海口。光緒二年，派赴英國海軍學校肄戰術及炮臺建築之學，每試輒最。侍郎郭嵩燾使英，賞其才，時引與論析中西學術同異。學成歸，北洋大臣李鴻章方大治海軍，以復總學堂。二十四年，詔求人才，復被薦，召對稱旨。諭繕所擬萬言書以進，未及用，而政局猝變。越二年，避拳亂南歸。
崇禎八年春正月，命洪承疇討賊。八月，有司以盧象升總理直隸、河南、山東、湖廣、四川軍務。冬十月，帝下罪己詔，避居武英殿。是歲，張獻忠出入南北，陷府縣，官軍大窘。旋與李自成合，賊勢益盛。崇禎九年，山西、寧夏大饑。人相食，寧夏軍變。五月，詔赦民從賊，願歸鄉者，有司護還安置，願從官軍者，有功則錄之。復免畿內崇禎五年以前逋賦。入秋，女真入關，陷京畿府縣，旋出關。十二月，女真寇朝鮮，幾滅之，是為丙子胡亂。
伊兒汗國，在波斯境。元世祖弟旭烈兀所立國也。宗大元國正朔，受元之封。旭烈兀以降，鑄幣但稱達魯花赤耳。其國近天方，旭烈兀曾孫合贊汗皈依伊斯蘭，以為國教。至不塞因時，丞相出班專政，令皆出於出班，不塞因長，忌之，遂興兵討出班，出班拒汗兵不利，死之。不塞因亦以疾崩。無嗣，國大亂，四方諸侯各立旭烈兀、阿里不哥、拙赤哈撒兒子孫為汗，一時稱汗者眾，享國皆不永，相爭伐不止。遂析為四國，汗所制者不過都邑而已。欽察汗國目其國虛羸，履南侵，掠其地。至努失兒完汗時，為欽察汗札尼別所滅。前後祚百年。凡十六汗。已而，札剌亦兒部、脫花帖木兒子孫、英術子孫、莫扎法爾氏各王其地。
亞基米德，西西里敘拉古人，西元前二八七年生，為希臘裔數學家、物理學家、工程師、發明家、天文學家。尤知名於數學，以無窮小、窮舉法等，證明幾何理論，若圓面積、球表面積、球體積、拋物線面積等；又算圓週率值，發見雙曲螺線、言大數以冪等。蓋以數學用諸物理學者，其為先也。靜水力學、統計學、槓桿原理等，悉其所創。見諸實用，則成螺旋抽水機、滑輪等。
瀘南有邊事，調度苛棘，純禮一以靜待之，辨其可具者，不取於民。民圖像于廬，而奉之如神，名曰「范公庵」。草場火，民情疑怖，守吏惕息俟誅。純禮曰：「草濕則生火，何足怪！」但使密償之。庫吏盜絲多罪至死，純禮曰：「以棼然之絲而殺之，吾不忍也。」聽其家趣買以贖，命釋其株連者。除戶部郎中、京西轉運副使。
故百濟地也。地在湖江之陰，故稱湖南，又作江南。太平興國七年，置十二牧，有江南道。高麗顯宗廢之，大中祥符三年，改置五道，始置全羅道。朝鮮置八道，全羅道因而不革。開國五〇四年，改二十三府，舊八道廢。翌年復道制。全羅道始分南北。日韓併合後，屬朝鮮總督府。日本既敗，美蘇分治朝鮮地，各自立國，全羅北道乃南屬至今。
蓋魏晉之世，祖尚清談，洛中大夫喜評人物以為戲。此風愈彌，諸學亦因之大盛。儒學之外，史學、玄學、文學無所不包，義慶好之，遂集名士袁淑等，集時語而作。其依所述，分德行、言語、政事、文學等三十六類為目，目下各云其事，長短不一，或數行，或片語，隨性為文，讀之頗耐尋味。書成而義慶卒。青州劉孝標等，為之註，徵引繁富。其用詞造句，異乎古文，後世多有仿其體例成書者，名曰「世說體」。
奧斯曼帝國，突厥別種也。初，有烏護卡耶部人埃爾圖魯爾，隨塞爾柱入安納托尼亞，得索護特地。其子奧斯曼有英略，併別部，始建國。奧斯曼子奧爾汗，陷布爾薩以為新都，以父名為國號，始稱奧斯曼。復渡海略歐洲。奧爾汗子穆拉德，遷哈德良堡，稱素壇。一四五三年，伐滅羅馬，遷都君士坦丁堡。蘇萊曼時至於極盛，東與波斯相接，南抵紅海之門，西服北非諸族，北控匈牙利、刻赤等處，合三十一省、二百五十縣。維也納之戰後日衰，匈牙利失於奧地利，北非諸族或自立、或服於外國。第一次世界大戰敗，國人怨素檀無能，乃自立國會，廢素檀，改土耳其共和國。帝國乃亡。自奧斯曼即位至革命六百二十三年，凡三十七主。
香港蓋分香港島、九龍、新界三部。香港島本道光廿二年英屬香港初立之地，乃《南京條約》之得地；界限街以南之九龍半島暨昂船洲，乃咸豐十年《北京條約》之得地；新界乃光緒廿四年《展拓香港界址專條》之得地。唯新界界限街以北、獅子山以南之地，一九三七年劃為新九龍，今已併入九龍。三部合分十八區，置區議會，以上遞民意。又置民政事務處，以助理行政。
建安二十三年，備為漢中王，遷治成都，當得重將以鎮漢川，眾論以為必在張飛，然王拔延為督漢中鎮遠將軍，領漢中太守，一軍盡驚。王大會群臣，問延曰：「今委卿以重任，卿居之欲云何？」延對曰：「若曹操舉天下而來，請為大王拒之；偏將十萬之眾至，請為大王吞之。」備稱善，眾咸壯其言。備踐尊號，進拜鎮北將軍。
國立屏東大學，略稱屏大，在屏東縣屏東市。現有校區四，曰民生，曰林森，曰屏商，曰車城。昭和十五年肇於屏東，時曰臺灣總督府屏東師範學校。昭和十八年，改為臺灣總督府臺南師範學校預科。臺灣光復後，民國三十五年，改為臺灣省立臺南師範學校屏東分校。十月獨立，時曰臺灣省立屏東師範學校。民國五十四年改制，時曰臺灣省立屏東師範專科學校。民國七十六年升格，時曰臺灣省立屏東師範學院。民國八十年改隸，時曰國立屏東師範學院。同時，國立屏東商業專科學校設校。民國八十七年，國立屏東商業專科學校改制國立屏東商業技術學院。民國九十四年，改制國立屏東教育大學。民國一〇三年併國立屏東商業技術學院改制，時曰國立屏東大學。設有學院五，曰人文社會學，曰理學，曰資訊學，曰教育學，曰管理學。
初，琵娜鐫己像於泉幣，治邦聽政，帝惡之。西元五十四年，琵娜圖與上共坐，同面來使，內加諫之，上遂獨坐，琵娜立階下。帝漸惡維雅，與雅克緹有私。克緹者，舊婢也。琵娜怒，入宮詈帝，曰：「汝有今日，我所賜也。內加者，以罪流；魯圖者，獨臂夫。邦所以安、百官所以為汝地者，以有我也。我日耳曼尼庫斯女，吾父威震天下。汝罪在不孝，大逆違母，若此必遭天譴！」塔西圖斯云：「琵娜欲以布列塔尼庫斯為帝。」庫斯者，梅莎麗娜子。未幾暴薨，或曰尼祿酖之。
嵩出高門，少不更事。家中世為將，復不識書。安史之亂起，嵩從亂軍反唐。肅宗遣仆固懷恩擊史朝義，嵩時為據相州，聞朝義敗，乃降。懷恩釋之，仍以嵩守相州，充相、衛、洺、邢等州節度觀察使。時大亂甫平，朝廷欲息事寧人，遂任亂軍諸將為節度。嵩特為重用，由是感激，所領之地乃治。極官檢校右僕射，封平陽郡王。大曆七年冬十二月，薨於磁州。帝聞之，贈三公印綬。復贈太保。子平、雲石、昌朝、貽謀、昌族、昌期、昌宗、昌運、皐、婺、聿。
馮道，字可道，瀛州景城人也。事劉守光為參軍，守光敗，去事宦者張承業。承業監河東軍，以為巡官，以其文學薦之晉王，為河東節度掌書記。莊宗即位，拜戶部侍郎，充翰林學士。道為人，能自刻苦為儉約。當晉與梁夾河而軍，道居軍中，為一茅庵，不設床蓆，臥一束芻而已。所得俸祿，與僕廝同器飲食，意恬如也。諸將有掠得人之美女者以遺道，道不能卻，置之別室，訪其主而還之。其解學士居父喪於景城，遇歲饑，悉出所有以賙鄉里，而退耕於野，躬自負薪。有荒其田不耕者與力不能耕者，道夜往，潛為之耕。其人後來愧謝，道殊不以為德。服除，復召為翰林學士。行至汴州，遇趙在禮作亂，明宗自魏擁兵還，犯京師。孔循勸道少留以待，道曰：「吾奉詔赴闕，豈可自留！」乃疾趨至京師。莊宗遇弒，明宗即位，雅知道所為，問安重誨曰：「先帝時馮道何在？」重誨曰：「為學士也。」明宗曰： 「吾素知之，此真吾宰相也。」拜道端明殿學士，遷兵部侍郎。歲餘，拜中書侍郎、同中書門下平章事。
然五刑之實，自先秦以降，歷代不盡然也。隋文代周，制《開皇律》，傍采齊、周，更定五刑。一曰笞，小杖擊也，言人有小愆，法須懲誡，故加捶撻以恥之；二曰杖，大杖擊也；三曰徒，奴也，蓋奴辱之；四曰流，謂不忍刑殺，宥之于遠也；五曰死，同上古之大辟，刑之極也；五刑皆可以銅贖。隋後諸朝皆以為定制。至晚清改從西律，五刑乃廢。
時南明鄭成功已薨，子經嗣立。聞琉球入貢於清，遂遣海賊，屢劫貢船。十二年，三藩作亂，貢使留蘇州。十五年，耿精忠遣遊擊陳應昌至國招王，不從。及三藩亂平，始遣使求封於清。二十一年，聖祖遣翰林院檢討汪楫、內閣中書舍人林麟焻齎詔至國，諭祭故王尚質，冊王為琉球國中山王。王遣湖城親方蔡肇功至閩省習曆法，刊《時憲曆》頒行國中。二十八年，置御系圖座，掌群臣家譜。三十六年，唐榮總理官蔡鐸始纂《中山世譜》。三十九年，國中始禁中華錢，咸用鳩目錢。
未幾，福島、藤堂、池田軍破織田信秀，陷岐阜。三成方寸亂，命諸將急會大垣，欲為攻拒之計。翌日，家康將數萬眾至美濃赤阪，樹金幟數百。令先鋒皆鳴銃，聲聞數里。三成諸將聞之，為之膽寒。義弘諫曰：「今家康籍勝遠來，必輕而無備。誠假我精騎數百，乘夜銜枚擊之，必奪其氣矣。」三成素疑義弘，不用其計。義弘出，怒，拔刀斬地，曰：「豎子難與謀！」島勝猛亦諫曰：「家康世之名將，野戰無敵。若坐待其大軍合，則難制矣。不若遣客刺之，以期萬全之功。」三成沉吟良久，曰：「吾為國家誅叛逆，師出堂皇。雞鳴狗盜，不忍為也。」勝猛辭出，遇三成將蒲生鄉舍，攜其手曰：「克敵制勝，只在今日！」
王莽罷政，雖更官號，制如舊。光武中興，慍數世之失權，忿強臣之竊命，政不任下，事歸臺閤，三公之職，實為備員。和帝以下，戚宦相傾，外戚以加將軍號如舊，宦官則為中常侍、或任尚書，稱中尚書，蓋尚書官已摒於外廷。漢季，董卓、曹操復以丞相號，攝理天下。諸葛亮輔後主，亦用丞相號。自此以降，丞相非復尋常人臣之職，而中尚書、黃門侍郎、尚書之職日顯。
四十五年，伐韓之野王。野王降秦，上黨道絕。其守馮亭與民謀曰：「鄭道已絕，韓必不可得為民。秦兵日進，韓不能應，不如以上黨歸趙。趙若受我，秦怒，必攻趙。趙被兵，必親韓。韓趙為一，則可以當秦。」因使人報趙。趙孝成王與平陽君、平原君計之。平陽君曰：「不如勿受。受之，禍大於所得。」平原君曰：「無故得一郡，受之便。」趙受之，因封馮亭為華陽君。
二十六年，寇覬覦華北，以哲元望大，謀控之，虛意邀往訪日，自忠奉令代往，日媒數為聲揚，以其親日，國內遂指自忠為奸。未幾，盧溝橋事變，佟麟閣、趙登禹殉國，哲元令自忠署理冀察政務委員會，陰助二十九軍南移。眾不省，複皆指以為逆，及軍移，自忠不得脫，周旋三月乃成。十二月，擢第五十九軍軍長，實前鋒也。
紀昀，字曉嵐，清直隸獻縣人，雍正二年生。乾隆十九年進士，改庶吉士。散館授編修。再遷左春坊左庶子。京察，授貴州都勻府知府。高宗以昀學問優，加四品銜，留庶子。尋擢翰林院侍讀學士。前兩淮鹽運使盧見曾得罪，昀為姻家，漏言奪職，戍烏魯木齊。釋還，上幸熱河，迎鑾密云。試詩，以土爾扈特全部歸順為題，稱旨，復授編修。
足輕頭（官名也）原惣右衛門曰：「不可，主為人害，臣不思復讐，乃做何為？我曹願騁馳江戶之野，直搗黃龍，取其首級。」又或曰：「藩祖之城，安可棄歟？與其付諸佌佌之吏，願甘赴矢石，城破臣死，追先君於地下。請籠城戰之」爭論未定，遽爾，急報至矣，蓋收城官至也。眾激憤焉，假報願降，實籠城備戰也。
聖誕節，可見唐《大秦景教流行中國碑頌》，其云「室女誕聖於大秦」，即斯之謂也。於臺灣，或以耶穌非中華固聖，乃多名曰「耶誕節」。 泰西諸國，奉基督教者眾，時又近新年，因以為假，延至元旦方止，仿佛中華之春節。廿四日夜，謂曰「平安夜」，親友間當互贈禮物，至親亦然。更教俗謂當夜有聖誕老人，駕雪橇，以馴鹿曳之，遍巡天下，望門循煙囪而入，贈物以饗孩童，故稚子皆於當夜懸長筒襪以期之。
秦王使王龁代陵將，八九月圍邯鄲，不能拔。楚使春申君及魏公子將兵數十萬攻秦軍，秦軍多失亡。武安君言曰：「秦不聽臣計，今如何矣！」秦王聞之，怒，彊起武安君，武安君遂稱病甐。應侯請之，不起。於是免武安君為士伍，遷之陰密。武安君病，未能行。居三月，諸侯攻秦軍急，秦軍數卻，使者日至。秦王乃使人遣白起，不得留咸陽中。武安君既行，出咸陽西門十里，至杜郵。秦昭王與應侯群臣議曰：「白起之遷，其意尚怏怏不服，有餘言。」秦王乃使使者賜之劍，自裁。武安君引劍將自剄，曰：「我何罪于天而至此哉？」良久，曰：「我固當死。長平之戰，趙卒降者數十萬人，我詐而盡阬之，是足以死。」遂自殺。武安君之死也，以秦昭王五十年十一月。死而非其罪，秦人憐之，鄉邑皆祭祀焉。
當是時，越兵橫行於江、淮東，諸侯畢賀，號稱霸王。范蠡遂去，自齊遺大夫種書曰︰「蜚鳥盡，良弓藏；狡兔死，走狗烹。越王為人長頸鳥喙，可與共患難，不可與共樂。子何不去？」種見書，稱病不朝。人或讒種且作亂，越王乃賜種劍曰︰「子教寡人伐吳七術，寡人用其三而敗吳，其四在子，子為我從先王試之。」種遂自殺。
三成素與毛利氏僧魁安國寺惠瓊善，乃因惠瓊說毛利輝元；又親說增田長盛、長束正家討家康，皆諾；又用繼吉策，矯秀賴書，令正澄扼近江道口，令西國諸侯從征會津者皆不得進。前田玄以、脅阪安治、長宗我部盛親等懼甬道絕，皆從三成。無何，輝元、行長將數萬眾至，屯大阪。三成以大將讓輝元，欲使當先。輝元不從，受大將，止屯大阪以衛秀賴。不一日，宇喜多秀家將萬眾至，遂議以秀家為先鋒。
渤海，古方國也，初號震，其王姓大氏。靺鞨之種。唐既滅高句麗，粟末靺鞨率眾居挹婁之東牟地，直營州東二千里，南北抵新羅，東抵窮海，西抵契丹，後盡得扶餘沃沮弁韓朝鮮。海北諸國，地方五千里，有五京，曰上京龍泉府、曰東京龍原府、曰中京顯德府、曰南京南海府、曰西京鴨綠府，十五府、六十二州。唐中宗封為渤海郡王，因改號渤海。其王數遣諸生詣京師太學，習識古今制度，所以其人材亦遂挺出，立功中國，列於朝右者不乏，至是遂為海東盛國。歷唐、梁、後唐，朝貢不絕。後為遼所滅，儘得其地，享國二百餘年，凡十五主。其王子有亡入高麗者。
【聖經·舊約·創世記】載：夫洪水既去，紀元伊始，天下萬民，言文一致，同心同德，戮力而耕。後東遷示拿，見一平原，議曰：「此地開闊，宜建一城，燒磚鍛石，復築巨塔，上接寰宇，下聚黎民，榮光萬世。」耶和華臨，怒曰：「今築高塔，他日又欲何之？」遂間其部落，攙諸雜音。頃之，宇內諸民，言不通，文不同，邇者辨以民族，遐者誌以國家，分據諸方，築塔之事竟不成。
俄權檢校安州大都督。太宗踐阼，授刑部尚書，錄功，賜實封四百戶，兼檢校中書令。突厥部種離畔，帝方圖進取，以兵部尚書為定襄道行軍總管，率勁騎三千繇馬邑趨惡陽嶺。頡利可汗大驚，曰：「兵不傾國來，靖敢提孤軍至此？」於是帳部數恐。靖縱諜者離惎腹心，夜襲定襄，破之，可汗脫身遁磧口。進封代國公。帝曰：「李陵以步卒五千絕漠，然卒降匈奴，其功尚得書竹帛。靖以騎三千，蹀血虜庭，遂取定襄，古未有輩，足澡吾渭水之恥矣！」
百濟，扶餘別種也。始祖溫祚王，其父高句麗王朱蒙，以在東扶餘時所娶禮氏女子類利為太子。溫祚與兄沸流，恐不相容，南行，沸流居彌鄒忽。溫祚都河南慰禮城，國號百濟。初以鳥干等十人從行，故號十濟。後以百姓樂從，改百濟。徙南漢山城，又徙南平壤城。以扶餘為氏，系出扶餘，故云。沸流以其都水土鹹濕，不能居，到慰禮，見宮室之盛，慚，憤，死。
琅至軍，簡練舟楫籌出師。二十二年，入東寧破澎湖，鄭克塽遂降。琅命二等侍衛吳啟爵先入臺灣諭官民剃髮，八月十八日琅至，克塽迎之，越數日刑牲奉幣告於成功之廟，曰自同安侯入台，臺地始有居民，逮賜姓啟土世為岩疆莫可誰何，今琅賴天子之靈將帥之力克有茲土，不辭滅國之罪，所以忠朝廷而報父兄之職分也。但琅起卒伍，於賜姓有魚水之歡，中間微嫌釀成大戾，琅於賜姓前為仇敵情猶臣主，蘆中窮士義所不為公義私恩如是則已，言畢淚下台人聞之。為嗟嘆曰︰「父仇一也隕公辛賢於伍員矣﹗」
伊達政宗。小字梵天丸。俗名藤次郎。奧州人也。號貞山。父輝宗。祖晴宗。政宗以永祿十年八月三日誕。母最上氏，最上義守之女也。幼，以疾瞽右目。及長，人呼之獨眼龍。伊達氏九世亦名政宗，非一人也。天正十二年十月，輝宗讓其位於政宗。政宗辭不受，家臣勸進，乃受。天文十三年，大內定綱、畠山義繼自主其領，政宗討平之。義繼既降，謁輝宗。協之出走。政宗聞之，引銃兵追義繼，擊殺其眾，輝宗亦罹禍死。政宗圍義繼領二本松城。佐竹義重以其眾三萬來救。戰於人取橋。政宗敗走。是謂人取橋之戰。關白豐臣秀吉降總無事令，命天下偃武止戈，政宗不之從，仍滅蘆名氏，奧州諸侯懼，乃自以其領屬之。遂霸奧州。天正十八年，秀吉集日本諸侯伐北條氏直。政宗道越後、信濃、甲斐至武藏小田原城。氏直既敗，政宗所領安堵不移。文祿二年，受命渡海攻朝鮮。道由京都，伊達兵甲胄之飾甚麗，都民咸悅之。呼曰伊達者。文祿四年，關白豐臣秀次死，秀吉大索其所親者，戮及黨羽。政宗與秀次有交，秀吉疑之。欲減其封， 移伊予。湯目景康、中島宗求諫止之。乃命政宗隱居。以其子秀宗為家督。關原之役起，上杉景勝、直江兼續引軍攻最上義光，政宗命其從父政景以兵三千救之。茂庭綱元攻上杉領，拔其刈田郡。政宗自引軍攻福島城，本莊繁長固守之，不克。德川家康大勝於關原，政宗以功封六十萬石。復加近江、常陸兩萬石。所領計六十二萬石。慶長十九年，從家康伐豐臣秀賴。圍大阪城。水野勝成時與政宗同陣，戰真田信繁。勝成屢請兵於政宗，皆不報。亦不相見。信繁因得全身而退。政宗兵復犯勝成兵馬，勝成怒，伏殺伊達兵以謝，政宗亦不以爲意。慶長二十年五月七日，勝成、政宗戰明石全登於大阪天王寺。勝成將神保相茂潰，政宗命其銃兵擊之。相茂并其眾皆死。勝成怒詰之，政宗曰:伊達軍法、不分敵我。幕府畏其勢，亦不之罪。豐臣平，以功加伊予宇和島十萬石，以其子秀宗領之。是為宇和島藩。寬永十三年，行參勤交代，至江戶自仙臺，比至，食不下嚥，寢疾。將軍德川家光親問其疾。五月廿四日，以食道癌薨。壽七十。幕府命江戶民服喪七日，京都三日。子忠宗嗣。
元和十五年正月，穆宗立，授以库部郎中知制诰，十一月，改御史中丞，以“天下刑狱，苦于淹滞，请立程限”，凡有大事，大理寺限三十五日结案，“条疏奏请，按劾相继，中外肃然”。一次，宿州刺史李直臣被判死，穆宗為李直臣说情，牛僧孺堅持不准，曰：“凡人不才，止于持禄取容耳。帝王立法，束缚奸雄，正为才多者。禄山、朱泚以才过人，浊乱天下，况直臣小才，又何屈法哉？”。穆宗悅之，赐以金紫之服。
三十五年，法蘭西遣李威利侵北圻，破河內。帝遣范慎遹如清，清遣唐景崧、徐延旭以兵來救。劉永福斃威利於紙橋。事聞法國，遣波滑率大軍來侵，河內、南定、歸仁、海防皆陷。游悲黎復遣孤拔，以水師陳兵香江。三十六年六月十六，崩。無子，詔立嗣長子恭宗，以阮文祥、尊室説、陳踐誠輔政。諡繼天亨運至誠達孝體健敦仁謙恭明略睿文英皇帝，葬謙陵。
書共六分，既勝戰計、敵戰計、攻戰計、混戰計、並戰計、敗戰計。前三乃佔優所使之計，後三乃處劣所使之計。每計各含六計，凡三十六計。其計名，有源典故者，如「圍魏救趙」、「假道伐虢」；有源用兵之術者，如「以逸待勞」、「聲東擊西」；有源古詩者，如「李代桃僵」、「擒賊擒王」；有借成語者，如「金蟬脫殼」、「指桑罵槐」，所源甚廣。每計之解，均系《易經》陰陽變化之理及古兵家剛柔、奇正、攻防、彼己、虛實、主客諸策推演而成。解後之按，多引先宋之戰例並孫武、吳起、尉繚子諸兵家之語。此外亦有總說及跋。
蓋亞氏之發明，古已知名，惟其數論，則罕言於世。先是，亞歷山大港諸數學家嘗閱而言之。五三零年，數學注釋家歐托基奧斯（Eutocius）始彙編其作，經米利都伊西多爾（Isidore of Miletus）評述，終見諸世。及文藝復興，亞氏殘存之作，猶啟迪其時格致諸學。一九零六年，載有亞氏學說之羊皮書重見於世，稱亞基米德再生羊皮書，其數學推論理據，由是詳知。
一一七六年，亨利拒從王征意大利，王敗，以為是致其敗，因交惡。國會召之而亨利弗往，如是者三。一一八零年，腓特烈削其領地，分之與諸侯僅。餘不倫瑞克、呂訥堡。天未之在，一一八二年遭逐。投其丈亨利二世，居於諾曼底。一一八五年歸國，未幾又遭逐，之英格蘭。一一八九年，其妻卒。是時，赤髯鬼腓特烈三征突厥，猛獅亨利以是為其機，復返。戰德北，收效甚微。是時帝崩。復討其儲六世，欲復其土。無果，終和解。
臺人以其弟襲為護理。經嗣位，聞襲將為東都之主，乃率陳永華、馮錫範等東征，誅黃昭，囚襲於廈門。經襲延平王位，命陳永華為諮議參軍。永華字復甫，幼寄漳州府龍溪縣，為龍溪生員。清軍陷同安，永華父鼎自戕，乃投成功。嘗析天下大勢，成功奇之，曰：「復甫乃今之臥龍也。」聘為世子師，永華由是從經麾下。十七年，經返廈門，鄭泰初私通黃昭，遂見疑於經；永華計議經佯歸台灣，刻金廈總制官印，誘泰至思明，乃囚之。
始皇有博士七十，四人任之。其職掌有三：一曰通古今，二曰辨然否，三曰典敎職。見秦政虐，乃退入藍田山，作歌云：「莫莫高山，深谷逶迤；曄曄紫芝，可以療飢。唐虞世遠，吾將何歸？駟馬高蓋，其憂甚大。富貴之畏人，不如貧賤之肆志。」乃共入商雒，隱地肺山，以俟天下定。及秦覆滅，漢高聞而征之。時四人年老矣，皆以其慢侮人，不至。歌曰：「皓天嗟嗟，深谷逶迤。樹林莫莫，高山崔嵬。巖居穴處，以爲幄茵。曄曄紫芝，可以療飢。唐虞往矣，吾當安歸？」然高祖猶高此四人。
夫人性也，辛勞所得、與別不同，倍添珍重；不勞而獲、平平無奇，視如草芥。昔羅馬公民，不足什一，惟有功於國、職事醫教、退伍輔兵等，皆授公民，世襲罔替。是以雖有門第，寒門進路不斷，以成公民為榮。是敕以降，俱為公民，貌似平等，惟官宦富人，自成一系，門第森嚴，寒士自此，無可上進，公民之稱，有如敝屣，無辱無榮。所謂「人人皆有，跡同皆無」，蓋亦如是。
四月上旬，自虎牢關至洛陽塔兒灣，元將托音率五萬元軍在洛水以北陳兵，被常遇春強破，退至陝州。屯洛陽之元梁王阿哩袞見大勢已去，乃率吏民出降也。徐達复縱兵略嵩、陝、陳、汝諸州，並令馮國勝率部攻潼關。由汴梁退之潼關之元將李思齊與張思道，聞明兵又逼關，率師西走焉。王師西向連克隴、秦、鞏昌、蘭州諸地，進逼臨洮，思齊末路窮途，迫降之。徐達命薛顯攻西寧，自率兵攻慶陽也。
十七世紀初，英國宗教之爭尚存。而於新教徒中，有名清教徒者，所思異乎國教，遂不容於其國焉。公元一六二零年，其人糾集出海，欲之哈德遜河流域而舍，蓋今紐約之地也。終有四十一人應之，乘五月花號而西。然浮海數週，雖越鱈魚角，至河口，卒因天象有異，恐生禍端，而折返海角，並就近立鎮，以為經營。此即今麻薩諸塞州耳。
三成既廢，家康入居大阪宮室，益橫，多有僭越之舉。淺野長政、大野治長、土方雄久欲因重陽之禮而刺家康，事洩。家康欲嚴治之，淀夫人素愛治長，乃遣使問決斷於三成。時三成謀已定，欲惑家康，乃上書，是家康所議。書上，家康遂廢長政於甲斐、放治長、雄久於常陸。事坐前田利長，家康遣丹羽長重討之，兵未至，利長降。
明年，襄子欲襲衛，故遺之乘馬，先之一璧，衛莊公大悅，酌酒，諸大夫皆喜。南文子獨不喜，有憂色。衛君曰：「大國禮寡人，寡人故酌諸大夫酒，諸大夫皆喜，而子獨不喜，有憂色者，何也？」南文子曰：「無方之禮，無功之賞，禍之先也。我未有往，彼有以來，是以憂也。」於是衛君乃修梁津而擬邊城。襄子聞衛兵在境上，乃還。
同治七年，鯤復叛。十年，戰北寧，越之剿撫使翁益謙陣斬之。中表黃崇英繼領其衆，號曰黃旗兵，據河江。永福與崇英素不相能，遂以黑旗兵降越駙馬黃佐炎。越王阮福時大悅，授三省提督職，以拒崇英。宣光、興化之民，或貢稅於永福，或貢於崇英，不知有越王也。法蘭西人欲行自由通商事，至宣光、興化，為永福所阻。
益州牧劉璋與備會涪，統進策曰：「今因此會，便可執之，則將軍無用兵之勞而坐定一州也。」備未採納。璋既還成都，備當為璋北征漢中，統復說曰：「楊懷、高沛，璋之名將，各仗強兵，據守關頭，聞數有箋諫璋，使發遣將軍還荊州。將軍未至，遣與相聞，說荊州有急，欲還救之，並使裝束，外作歸形；此二子既服將軍英名，又喜將軍之去，計必乘輕騎來見，將軍因此執之，進取其兵，乃向成都。」備然其計，即斬懷、沛，還向成都，所過輒克。
昭和二年，倂東津輕郡瀧內村一部、東津輕郡造道村一部。 七年，倂東津輕郡大野村一部。 十四年，倂東津輕郡油川町。 廿六年，倂東津輕郡瀧內村。 廿九年，倂東津輕郡大野村。 卅年，倂東津輕郡筒井町、東津輕郡橫內村、東津輕郡東嶽村、東津輕郡高田村、東津輕郡濱館村、東津輕郡荒川村、東津輕郡新城村、東津輕郡奧內村、東津輕郡原別村。 卅一年，倂東津輕郡後潟村。 卅七年，倂東津輕郡野內村。
四三年二月，曼施坦因任德南軍司令，再佔哈爾科夫及別爾哥羅德於哈爾科夫一役，是為二戰中德軍反擊戰中至妙者也。四三年三月十四日，得橡葉騎士勳章。曼施坦因集其功力，獻策於德軍夏攻之計，然德軍未納。七月至八月，庫爾斯克大戰，德南軍初切入蘇軍縱深八十里，然戰車四軍後無力再北。是時，戰車大戰於南線，豪瑟党衛軍戰車二軍遭蘇軍羅特米斯托夫中將近衛戰車五軍，大敗，損兵折將。既是，曼施坦因之軍節節敗退。九月，敗走第聶伯河，蘇軍死傷亦重也。十月至次年元月，暫穩局勢，然元月末，蘇軍勢益猛，德軍西潰。二月中，違君命而令一一軍、四二軍計六師五萬六千餘人突圍切爾卡瑟。後，希特勒命其撤出。
帝至自蜀，道過其所，使祭之，且詔改葬。禮部侍郎李揆曰︰「龍武將士以國忠負上速亂，為天下殺之。今葬妃，恐反仄自疑。」帝乃止。密遣中使者具棺槨它葬焉。啟瘞，故香囊猶在，中人以獻，帝視之，悽感流涕，命工貌妃於別殿，朝夕往，必為哽欷。馬嵬之難，虢國與國忠妻裴柔等奔陳倉，縣令率吏追之，意以為賊，棄馬走林。虢國先殺其二子，柔曰︰「丐我死。」即并其女刺殺之，乃自剄，不殊，吏載置於獄，問曰︰「國家乎？賊乎？」吏曰︰「互有之。」乃死，瘞陳倉東郭外。
景祖曾於嘉靖三十六年於撫順諸處劫掠；三十八年向明外臣悔過而入貢焉。萬曆初為建州左衛督指揮，萬曆十一年，與其子顯祖塔克世赴古埒城欲降叛明之孫婿阿台，不意尼堪外蘭破城，縱兵屠之，景、顯二祖皆死之。清崇德元年四月乙亥朔十二日丙戌，太宗皇太極追尊為昌王，順治五年十一月辛酉朔五日乙丑，世祖福臨追諡之為翼皇帝，廟號景祖。
「傉檀曰：『吾今新牧貴州，懷遠安邇之略，為之若何？』（宗）敞曰：『涼土雖弊，形勝之地，道由人弘，實在殿下。段懿、孟禕，武威之宿望；辛晁、彭敏，秦、隴之冠冕；斐敏、馬輔，中州之令族；張昶，涼國之舊胤；趙昌、張穆、邊憲、文齊、楊班、梁崧、趙昌，武同飛、羽。』」（《晉書·禿髮辱檀載記》）
法輪功者，亦名曰法輪大法，法輪佛法，中華之氣功也。八十年代，華夏之民癡于氣功，全民上下乃成當時之風尚。一九九二年，有吉林長春之民李洪志者始立法輪功，弘真、善、忍之法，有典曰《轉法輪》，民漸信之，久而眾，為中共所忌，又數出命案，因指為邪。令有司禁之。其眾多系獄。然民間雜信者有之。或走他國以避刑罰。明慧網，法輪功所立網也。
四十七年，秦使左庶長王龁攻韓，取上黨。上黨民走趙。趙軍長平，以按據上黨民。四月，龁因攻趙。趙使廉頗將。趙軍士卒犯秦斥兵，秦斥兵斬趙裨將茄。六月，陷趙軍，取二鄣四尉。七月，趙軍筑壘壁而守之。秦又攻其壘，取二尉，敗其陣，奪西壘壁。廉頗堅壁以待秦，秦數挑戰，趙兵不出。趙王數以為讓。而秦相應侯又使人行千金於趙為反閒，曰：「秦之所惡，獨畏馬服子趙括將耳，廉頗易與，且降矣。」趙王既怒廉頗軍多失亡，軍數敗，又反堅壁不敢戰，而又聞秦反閒之言，因使趙括代廉頗將以擊秦。秦聞馬服子將，乃陰使武安君白起為上將軍。而王龁為尉裨將，令軍中有敢泄武安君將者斬。趙括至，則出兵擊秦軍。秦軍詳敗而走，張二奇兵以劫之。趙軍逐勝，追造秦壁。壁堅拒不得入，而秦奇兵二萬五千人絕趙軍後，又一軍五千騎絕趙壁閒，趙軍分而為二，糧道絕。而秦出輕兵擊之。趙戰不利，因筑壁堅守，以待救至。秦王聞趙食道絕，王自之河內，賜民爵各一級，發年十五以上悉詣長平，遮絕趙救及糧食。
一九四九年十月元日，在天安門城樓會之開國典也。一九五零暮，克林拜綏遠省委書記、軍區副政委、軍政委員會之副主席，革命軍二十三兵團之政委，以固民新政日勞。一九五一年八月，拜志愿軍二十三兵團之政委，九月元日率兵入朝戰，為保生之民共和國有力焉。一九五三年至一九六零年，克林為中共山西省委書記、省軍區政委，領首席，國家最高檢察署之檢察副長、黨組副書記，國家最高法院之副山長、黨組副書記，嘗為立和全新中國之法制、檢制、法司，做大事也。一九六一年至一九六七年為中共西北局書記處書記，為西北經濟建嘔心瀝血耶。
世或傳，二將約以門外植柳枝為記，以阻兵士。俟二將歸，練氏遣子孫門人，奔走全城以告鄉民。二將返營，則告眾卒曰：「吾等有昔受其大恩者，今居建州城內。明日城破，但見門楹植柳者，即其居所也，爾儕其不可犯之。」次日，城陷，唐軍見城內萬戶俱植柳，皆莫敢犯。無以覆命，恰建州城外某所，名曰「大州」，乃焚之，又盡殺城中雞犬，覆元宗曰：「火燒一州，雞犬不留」云爾，當屬小說家言矣。
父李培英為名師，育五子三女，李宗仁排行第二，幼家貧，務農也。年十八，入廣西陸軍小學。清宣統二年，涉同盟會支部，辛亥革命後，廣西陸軍小學改制，更為廣西陸軍速成學校，李宗仁始畢業於此。後以整軍實力，入廣州國民政府之孫文陣營，與白崇禧、黃紹竑合作，一統廣西，擁廣州國民政府。 歷北伐，領軍自湘北進至直隸省山海關，屢次參與中原大戰等國民黨內戰，亦苦心經營廣西。抗戰期間，使廣西將士聯以抗日，指揮多次大戰，於台兒莊大捷中，名震一時。
中國共產黨，略稱中共，一九四九年以降，中國唯一執政黨也。黨眾八千萬餘，次印度人民黨。以中國共產黨中央委員會爲黨首，中央委員會總書記爲黨魁，員一人。置政治局以關白其政，其下復置中央書記處。黨有軍，故置中央軍事委員會，以軍事委員會主席領諸軍事，員一人，設副職，無定員。置中央紀律檢查委員會，司彈劾理正，沙汰莠芷之事，以中央紀律檢查委員會書記領之，員一人。復有中央顧問委員會，不常置，唯黨有艱難，臨事而需，置之，無定員。每五歲，召行全國代表大會，審百官績效、省部臧否，舉中央委員會；紀檢委新員。
齊桓公諱小白。僖公子也。兄襄公無知。襄公亂性，兄弟各奔他國。小白奔莒，鮑叔牙傅之。襄公既遇弒，小白歸國即位。公以其兄糾在魯，恐爲患，遂發兵擊魯。魯人殺糾。糾下有管仲，爲公所獲，賴鮑叔牙得全，公拜之大夫，任以政事。復用鮑叔、隰朋、高傒修齊之政。桓公二年，滅郯。五年，伐魯，魯不敵，公與魯會盟於柯。七年，會諸侯於甄。桓公遂霸。二十三年，公救燕而伐山戎，親征。待燕公以禮，命其修貢於宗周。事聞，諸侯皆向之。二十八年，救衛，城楚丘。三十年春，楚王不修貢於中國，桓公伐之。楚屈完來見，公與完盟而去。《公羊傳》謂桓公尊王攘夷，王者也。夷，楚也。三十五年夏，受周天子所賜文武胙、彤弓矢、大路。四十二年，戎犯宗周，桓公命諸侯各發兵戍之。四十三年冬十月乙亥，薨。諸子爭位。置公屍於床凡六十七日，屍爛，蟲出於戶。至十二月辛巳夜，殮。謚曰桓。
國藩發水軍下東南，太平軍陷九江，安慶，敗官軍於廬州，繼陷漢陽，部下多歿於軍陣，國藩欲投水死，為僚屬所阻。國藩乃自省，以兵貴精不貴多故，蓄銳整軍，自請罪削職。尋與載福上武昌，賊見官軍勢盛，夜遁走，武昌復。詔署湖北巡撫，命東下擊賊。始有大勝，斃賊軍數萬，然至九江，為賊所困於鄱湖，艦船火燒，幾死，跳船而免難。復欲削職，庭上以不傷大局，宥之。
後漢，《公羊》仍為顯學，傳習不絕。然《左氏》、《榖梁》並起，馬鄭諸人，咸宗《左氏》，摒除《公羊》。而何邵公休者，獨有慧眼明智，以《公羊》為宗，閉門潛思數年，目不窺園，乃作《公羊傳注》，以救此經于萬一。然歷數至此，非人所能，漢亡，公羊遂微。至於六朝隋唐，學者唯知有此經而已，俱不傳焉。
昉好交結，獎進士友，得其延譽者，率多升擢，故衣冠貴遊，莫不爭與交好，坐上賓客，恒有數十。時人慕之，號曰任君，言如漢之三君也。陳郡殷芸與建安太守到溉書曰：「哲人云亡，儀表長謝。元龜何寄？指南誰託？」其爲士友所推如此。昉不治生產，至乃居無室宅。世或譏其多乞貸，亦隨復散之親故。昉常歎曰：「知我亦以叔則，不知我亦以叔則。」昉墳籍無所不見，家雖貧，聚書至萬餘卷，率多異本。昉卒後，高祖使學士賀縱共沈約勘其書目，官所無者，就昉家取之。昉所著文章數十萬言，盛行於世。
初沿舊不革，丞相總百揆，御史大夫貳之。太尉司兵馬，不常置，後廢。及武帝伐匈奴，以軍機要務，置大將軍，得以內廷決事，丞相及以下摒於外。少府屬官尚書，本掌皇帝文墨，內廷立，故尚書權日大。武帝崩後，昭帝幼，霍光以大司馬大將軍領尚書事，總攝國事。光以下，皇帝或與尚書決事，或委於外戚，皆加將軍號行事。哀帝間，丞相三分，稱大司馬、大司徒、大司空，為三公。有曰：士之權不過尚書。
十一年，瑪竇並明堅准入居廣東肇慶。時瑪竇以為華人崇佛，乃稱自天竺來，剃髮，衣袈裟，語廣東吏民曰：「吾等自西來，欲居中國，侍天主而終。」瑪竇不言佈教之事，以防被逐。又攜歐洲書物，華人大奇。初抵中華，瑪竇驚文物之盛，曰：「中華之偉盛，除未奉天主，實無敵於世……中華非一國也，乃一天下也……柏拉圖烏托邦，實存於中土乎！」又觀中國醫、算、星相、物理之學，知華人向不重格致之學也。
初，齊明帝旣廢郁林王，始爲侍中、中書監、驃騎大將軍、開府儀同三司、揚州刺史、錄尚書事，封宣城郡公，加兵五千，使昉具表草。其辭曰：「臣本庸才，智力淺短。太祖高皇帝篤猶子之愛，降家人之慈；世祖武皇帝情等布衣，寄深同氣。武皇大漸，實奉詔言。雖自見之明，庸近所蔽，愚夫一至，偶識量己，實不忍自固於綴衣之辰，拒違於玉幾之側，遂荷顧托，導揚末命。雖嗣君棄常，獲罪宣德，王室不造，職臣之由。何者？親則東牟，任惟博陸，徒懷子孟社稷之對，何救昌邑爭臣之譏。四海之議，於何逃責？陵土未乾，訓誓在耳，家國之事，一至於斯，非臣之尤，誰任其咎！將何以肅拜高寢，虔奉武園？悼心失圖，泣血待旦。寧容復徼榮於家恥，宴安於國危。驃騎上將之元勳，神州儀刑之列岳，尚書是稱司會，中書實管王言。且虛飾寵章，委成禦侮，臣知不愜，物誰謂宜。但命輕鴻毛，責重山岳，存沒同歸，毀譽一貫。辭一官不減身累，增一職已黷朝經。便當自同體國，不爲飾讓。至於功均一匡，賞同千室，光宅近甸，奄有全邦，殞越爲期，不敢聞命，亦願曲留降鑒，卽垂聽許。鉅平之懇誠必固，永昌之丹慊獲申，乃知君臣之道，綽有餘裕，苟曰易昭，敢守難奪。」帝惡其辭斥，甚慍，昉由是終建武中，位不過列校。
冬十月丁巳，晉籍談荀躒帥九州之戎及焦瑕溫原之師，以納王于王城。庚申，單子劉蚠以王師敗績于郊，前城人敗陸渾于社。十一月乙酉，王子猛卒，不成喪也。己丑，敬王卽位，館于子旅氏。十二月庚戌，晉籍談荀躒賈辛司馬督帥師軍于陰于侯氏于谿泉次于社。王師軍于氾于解，次于任人。閏月，晉箕遺樂徵右行詭濟師取前城，軍其東南。王師軍于京楚。辛丑，伐京，毁其西南。
雍占六子琳安，雍正三年(一七二五年)封奉恩將軍，乾隆十一年(一七四六年)卒。琳安長子碩安，十二年(一七四七年)襲奉恩將軍，二十五年(一七六零年)卒。碩安長子祿增，是年襲奉恩將軍，嘉慶八年(一八零三年)卒。祿增長子廉聰，是年襲奉恩將軍，道光元年(一八二一年)卒。廉聰次子成福，是年襲奉恩將軍，十七年(一八三七年)緣事革退之。
二〇〇〇年十一月十二日，本屆主辦城於上屆主辦城韓國釜山選之。亞洲奧林匹克理事會之四十一成員，自四候選城選一。其選分三回，每回票至少者除之。首回印度新德里僅二票被除，次回卡塔爾多哈獲票逾半，共二十二票，馬來西亞吉隆坡十三，中國香港六。依選例有票逾半者即當選，其選遂終。多哈獲勝於次回，乃得西亞諸國共舉，故票多自於彼。吉隆坡及香港皆失望，因時人以為彼等勝算甚高。吉隆坡更曰謬甚，謂多哈憑其國富庶之助而勝耳。
宋光宗循道憲仁明功茂德溫文順武聖哲慈孝皇帝諱惇，孝宗第三子也。出成穆皇后郭氏。隆興元年，封恭王。莊文太子愭薨，乾道七年二月，孝宗立王為太子。宗室諸王外鎮。四月，授臨安判事，尋遷臨安尹。在任有治績，孝宗嘉之。淳熙十四年冬十月，高宗皇帝崩，孝宗降詔服喪，以太子領政。太子數辭不受，卒聽聖旨。淳熙十六年春正月，孝宗內禪位於帝。夏五月，詔百官丞相以下，月朝太上皇帝於重華宮。是月，出幣二十三萬緡振臨安貧民。秋八月，以恭州為重慶府，恭，帝之舊藩，故升之。即今重慶市也。是月，金人遣使來賀即位。冬十一月，改元紹熙。以黃裳為皇子擴師。
武漢氣濕雨足，是為「亞熱帶季風氣候」也。陰曆臘月之溫極低，謂「數九寒冬」，共九九。民謠曰：「一九二九不出手，三九四九河上走，五九六九沿河望柳，七九開河、八九雁來，九九又一九，耕牛遍地走」。風雪常見三九之時也。陰曆六月反之，謂之「伏旱」，共三伏。盛夏三伏之時，暑酷且悶，中國之「三大火爐」「四大火爐」「七大火爐」皆見其名，故武漢多氣躁之人也，氣候為之矣。陰曆五月多梅雨。七月流火，溫始降，十月凉。
初戰，泰使若干惠為右軍，與中軍破西兵，逐北數里。是時，東軍士有盜殺驢者，軍令應死。歡弗殺，將至并州決之。明日，復戰，奔西軍，告歡所在。泰募銳三千，皆執短兵，配大都督賀拔勝以攻之。東眾潰，歡失馬，赫連陽順下馬以授歡，與蒼頭馮文洛扶上，俱走，從者步騎六七人。追騎至，親信都督尉興敬曰：「王去矣，興敬腰邊百箭，足殺百人。」歡勉之曰：「事濟，以爾為懷州；若死，則用爾子。」興敬曰：「兒小，願用兄。」許之。興敬鬭，矢盡而死。勝識歡於行間，執槊與十三騎逐之，馳數里，槊刃垂及，呼曰：「賀六渾，賀拔破胡必殺汝！」歡氣殆絕，劉洪徽從旁射勝，中其二騎。勝槊將中歡，段韶從傍馳馬引弓反射，一箭橫射勝馬，斃之，歡遂免。勝歎曰：「今日不執弓矢，天也！」
崔休字惠盛，清河郡武城人也。世為大族。休妹，魏孝文帝之嬪也。休與宋弁、邢巒之輩相交遊，孝文帝嘗以禮遇之。帝南伐，以休為尚書左丞留後。尋除渤海太守，所在有治聲，時有張吾貴者，山東大儒也，從學者漸眾，休乃設食接風，待使肄業而還。儒者稱之。休與諸王密交，孝文帝惡之，免官，尋拜河南尹。官及度支、七兵、殿中尚書，休為宰輔久，同僚咸重之。休與公卿相婚媾，既得志，頗以勢陵人，朝臣憚之。正光四年卒，贈車騎將軍、尚書僕射、冀州刺史，諡文貞。休九子，枝葉繁盛，號曰清河大房。弟夤，早卒，其後為清河小房。
秋乃號大母（Granma），始創亞利亞者也。本仕於姬屋，年十六去其手套，知名於世，十四年間無人可敵。然秋乃好寧靜，形役終日，不得其心。遂立亞利亞公司，以隨興渡日。時錄一二人。又十六年，艾莉西亞去手套，遂以亞利亞公司託艾莉西亞，自隱於城崎村，村在山林之間。時為客於亞利亞，燈里等嘗詣求教，對曰：「為事而好之，無不成也。」其以四十六歲身退，為至老者矣。
漢興，天下初定，至景帝時，公羊壽乃與齊人胡母子都著於竹帛，傳習天下。董仲舒者，亦從壽處得習經傳，司馬遷曾從之學《春秋》焉。仲舒上書武帝，曰「天人三策」，言天人感應、春秋孔子之法，武帝大喜，遂廢百家，獨尊儒術，以公羊立於學官，為最尊之經。又公孫弘學《春秋》說，以《公羊》之義為宗，干武帝，至於丞相。於是天下鄉風，公羊之學大盛，學之者，若马宫、左咸之徒，至於卿相。天下咸以《春秋》大義為論事之據，以《春秋》為孔子為漢室製作之法。而讖緯、陰陽、災異之說遂興焉。
會其父道子醉生夢死，元顯廢其權而官以虛位，自掌朝柄，生殺皆從其所好，朝廷苦其行。復發三吳佃民移京充役，民苦其行。孫恩遂乘隙興亂。朝廷以元顯討之，不利。時道子居東府，元顯邸西府，由是西府客云集而東府客獸散。其擅權若此，宵小進媚，輒號之英傑，由是忠言斷路，矜位小人。復聚斂無度，國庫爲虛。尋加尚書令。孫恩圍建康，元顯據戰不利，茍得全。桓玄在鎮，遺書司馬道子，謂之相而虐。元顯覽其書，大懼，納張法順謀，將興兵討玄，遣法順伺劉牢之，牢之色異，法順勸誅之。牢之，元顯所素重，竟不從。及桓玄次潯陽，檄討元顯，京師戒嚴，元顯征，方登舟而玄軍大至，退屯國子學堂，翌日玄軍破宣陽門，眾人驚走，劉牢之降。乃奔相府，就擒於玄，玄付之廷尉，與子彥璋并遇害，年二十。恭帝踐祚，諡曰忠。
張旭字伯高，蘇州吳人也。善書，尤精於草，人號之草聖。旭承技於其舅。溯其源流，則智永、虞世南也。旭性嗜酒。每醉後，號呼狂走，索筆揮灑，變化無窮，若有神助。時人呼曰張顛。嘗仕為常熟尉。崔邈、顏真卿承其法。杜甫作《飲中八仙》歌，列旭其一。或云，有公孫大娘者，善舞劍，旭目之，遂因書草。然此說無他典相佐，故或為杜撰。
大英百科者，百科全書也。主纂者十九，而所與博士，計有四千耳。所收廣博，有識之士，多欲閱之。一七六八年，始成於愛丁堡，爾後屢新之，迄今十有五版耳。數百年間，莫之能敵，天下言百科者，必先大英，故得利甚豐。然近世十數年，互聯網興，微軟百科、維基大典繼起，索文益便，所費益微，大英相形見絀，亟圖革新，出光碟版，復置網上，以便眾人，然勝負未可知也。
徽宗立，以龍圖閣直學士知開封府。前尹以刻深為治，純禮曰：「寬猛相濟，聖人之訓。今處深文之後，若益以猛，是以火濟火也。方務去前之苛，猶慮未盡，豈有寬為患也。」由是一切以寬處之。中旨鞫享澤村民謀逆，純禮審其故，此民入戲場觀優，歸途見匠者作桶，取而戴於首曰：「與劉先主如何？」遂為匠擒。明日入對，徽宗問何以處之，對曰：「愚人村野無所知，若以叛逆蔽罪，恐辜好生之德，以不應為杖之，足矣。」曰：「何以戒後人？」曰：「正欲外間知陛下刑憲不濫，足以為訓爾。」徽宗從之。
《神異經‧西北荒經》云：「西北有獸焉，狀似虎，有翼能飛，便勦食人。知人言語。聞人鬥，輒食直者；聞人忠信，輒食其鼻；聞人惡逆不善，輒殺獸往饋之：名曰窮奇。亦食諸禽獸也。」其說當衍自〈海內北經〉說。後注《神異經》者別引本云：「窮奇似牛而狸尾，尾長曳地，其聲似狗，狗頭人形，鉤爪鋸牙。逢忠信之人，齧而食之；逢姦邪則擒禽獸而伺之。」又近〈西山經〉說。
日本軍既寇朝鮮，不旬月，連下京城、平壤，旦夕且渡鴨綠江。日本軍素殘酷，所過無不屠破，朝鮮人口見害者無慮百萬，村落多為墟壟。諸將皆暴虐，務求軍功，爭屠百姓，割首以充馘獲，尤以加藤清正、小西行長為最。三成素與行長父隆佐善，遂誇行長功而隱其劇惡，並錄諸將暴行，手書欲以聞秀吉。書既成，畏諸將察，乃自結赤絲於封皮，命人懷之走歸日本。未幾，書為清正所得，大怒。示之諸將。於是，諸將多惡三成。
新井白石諱君美，白石其號也。通史而知輿地，又奉朱子之說，曉辭章、言語之學。明暦三年生。 嘗爲六代将軍德川家宣之侍講。與側用人間部詮房共執幕政之柄。夫正德之治者，白石擔其一翼矣。家宣既歿，擁立七代將軍家繼，輔佐之。後家繼夭折，而八代将軍吉宗執柄。白石失勢，乞骸骨。老而勤著述。享保十年歿。
孔子自衛返魯，修明文獻，本願述而不作。然西狩獲麟，端門授命，天降赤書，命曰：「趍作法，孔聖沒，周姬亡，彗東出，秦政起，胡破術，書記散，孔不絕。」孔子感意，知己將歿而學恐無傳，乃發諸記注，得百三十國之寶書。乃據魯史，立新經，筆則筆，削則削，文成數萬，其旨數千，為後世製法，曰《春秋》。而授之以子夏，子夏授《春秋》予齊人公羊子名高，公羊子乃約聖賢意，為《春秋》作「傳」，以明大義微言，製作之法，遂成《春秋公羊傳》。
夫英國之君，世代忠於教會。迨亨利八世間，始有大變。亨利因其后無子，欲廢之而另妻婢女，遂請准於教皇。然其后凱瑟琳為西班牙之公主，而其時西國勢盛，教皇不敢忤，遂拒其議。亨利聞而大怒，乃假國會之手，去教皇任免主教之權，自是舉國教會，咸忠國王，並易名聖公會耳。越二世，其女瑪利繼立，詔復舊教，大戮新教之徒，民痛病之。迨瑪利崩，其妹伊利莎伯踐祚，國人因恨瑪利之暴，去舊教而復新教之聲益盛，女王遂從民意，由是舊教一蹶不振。
自忠既殉，寇見伏屍中上將銜者，不知為誰，於衣底得鋼筆，見銘文，赫然「張自忠」三字也。寇敬其忠，殮而葬之。三十八師師長黃維綱聞，遣勇奪柩以歸。後二日，以上將禮重殮，沿江轉奉陪都。蔣中正率五院親往迎靈，撫棺痛哭。國民政府追贈二級上將，葬諸雨臺山，馮玉祥欽其忠，仿故明督相史可法事，植梅山上，改名曰梅花山。夫人李氏，聞夫逢難，絕食七日以殉，與同葬焉。
致和元年，泰定帝崩，燕帖木兒受武宗舊恩，謀立武宗子周王和世㻋，惟周王在漠北，不能速至，乃代立懷王圖帖睦爾，改元天曆。是年九月，上都丞相倒剌沙立泰定子阿速吉八，興軍南下。為燕帖木兒所敗，齊王月魯帖木兒、東路蒙古元帥不花帖木兒圍上都，倒剌沙降，兩都平。尋加燕帖木兒答拉罕號，世襲罔替。封太平王，賞賜百般。至順元年，復以燕帖木兒功偉，獨尊之，一切中書政務，悉聽總裁。闊徹伯、脫脫木兒等惡其勢大，欲除之，或以其謀告燕帖木兒，皆伏誅。
周公卒，子伯禽固已前受封，是為魯公。魯公伯禽之初受封之魯，三年而後報政周公。周公曰：「何遲也？」伯禽曰：「變其俗，革其禮，喪三年然後除之，故遲。」太公亦封於齊，五月而報政周公。周公曰：「何疾也？」曰：「吾簡其君臣禮，從其俗為也。」及後聞伯禽報政遲，乃嘆曰：「嗚呼，魯後世其北面事齊矣！夫政不簡不易，民不有近；平易近民，民必歸之。」
軒轅之時，神農氏世衰。諸侯相侵伐，暴虐百姓，而神農氏弗能徵。於是軒轅乃慣用干戈，以徵不享，諸侯咸來賓從。而蚩尤最為暴，莫能伐。炎帝欲侵陵諸侯，諸侯咸歸軒轅。軒轅乃修德振兵，治五氣，蓺五種，撫萬民，度四方，教熊羆貔貅貙虎，以與炎帝戰於阪泉之野。三戰，然後得其志。蚩尤作亂，不用帝命。於是黃帝乃徵師諸侯，與蚩尤戰於涿鹿之野，遂禽殺蚩尤。而諸侯咸尊軒轅為天子，代神農氏，是為黃帝。天下有不順者，黃帝從而徵之，平者去之，披山通道，未嘗甯居。
盧象，字緯卿。汶水人。本范陽人也。居江東。性雅而不素。歷官校書郎、左拾遺、膳部員外郎。名聞於秘閣。天寶喪亂，陷於賊，偽仕安祿山。因貶果州長史、永州司戶參軍。遷吉州長史。起爲主客員外郎。道病，卒於武昌。有集二十卷。佚。《全唐詩》存其詩一卷。象工詩，與王維、崔顥并稱。復與李白、賀知章、李欣相交游。
吳既赦越，越王句踐反國。欲使范蠡治國政，蠡對曰︰「兵甲之事，種不如蠡；鎮撫國家，親附百姓，蠡不如種。」於是舉國政屬大夫種，而使范蠡與大夫柘稽行成，為質於吳。二歲而吳歸蠡。句踐自會稽歸七年，撫循其士民，士民欲用以報吳。大夫逢同諫曰︰「國新流亡，今乃復殷給，繕飾備利，吳必懼，懼則難必至。且騺鳥之擊也，必匿其形。今夫吳兵加齊、晉，怨深於楚、越，名高天下，實害周室，德少而功多，必淫自矜。為越計，莫若結齊，親楚，附晉，以厚吳。吳之志廣，必輕戰。是我連其權，三國伐之，越承其弊，可克也。」句踐曰︰「善。」居二年，吳王將伐齊。子胥諫曰︰「願王釋齊先越。」吳王弗聽，遂伐齊，敗之艾陵，擄齊高、國以歸。讓子胥。子胥曰︰「王毋喜。」王怒，子胥欲自殺，王聞而止之。越大夫種曰︰「臣觀吳王政驕矣，請試嘗之貸粟，以卜其事。」請貸，吳王欲與，子胥諫勿與，王遂與之。太宰嚭數與子胥爭越議，因讒子胥，王使人賜子胥屬鏤劍以自殺。於是吳任嚭政。
安徽，簡稱皖，中國東南一省也。因安慶、徽州二府而得名。北為黃淮平原，明太祖故里位於斯。有淮水，為古四瀆也。皖地有城曰阜陽，為故潁州，口眾，又有煤鐵之利。中處黃山之陽，淮水之陰。長江經之，沃野千里，名為巢蕪盆地，乃南京之米倉。大城合肥居其北。其重鎮蕪湖，亦稻米交市之地也。南位黃山之陰，多崇山峻嶺，文風鼎盛，鴻儒輩出。
虞卿欲以信陵君之存邯鄲為平原君請封。公孫龍聞之，夜駕見平原君曰：「龍聞虞卿欲以信陵君之存邯鄲為君請封，有之乎？」平原君曰：「然。」龍曰：「此甚不可。且王舉君而相趙者，非以君之智能為趙國無有也。割東武城而封君者，非以君為有功也，而以國人無勳，乃以君為親戚故也。君受相印不辭無能，割地不言無功者，亦自以為親戚故也。今信陵君存邯鄲而請封，是親戚受城而國人計功也。此甚不可。且虞卿操其兩權，事成，操右券以責；事不成，以虛名德君。君必勿聽也。」平原君遂不聽虞卿。
一七六二年至一七六六年，其父受聘於大主教施拉頓巴赫（Schrattenbach），偕其及姊娜內兒遊，一七六三年六月九日至慕尼黑，轉之維也納，始長演於歐洲，巡迴於主要城市：慕尼黑、奧格斯堡、曼海姆、法蘭克福、布魯塞爾、巴黎、倫敦、海牙、阿姆斯特丹、第戎、里昂、日內瓦、洛桑。聞者深致之，更博名於樂界矣。途晤蕭伯特於巴黎，訪巴赫子於倫敦，始知新發之鋼琴、義大利歌劇、並識交響曲之構也。
二十三年，達從太祖渡江，北上安豐，馳援為張士誠所攻之韓林兒、劉福通，友諒則對太祖攻之，進逼洪都也。七月，太祖親引兵迎擊，戰於鄱陽湖。戰鬥始，友諒在兵與財上佔優也，其有兵六十萬，巨艦數十艘，太祖有二十萬人，且盡小舟也。第一日戰，達身先諸將，指揮將士勇鬥，破其前鋒，斬千五百人，獲巨艦一艘，軍威大振。陳友諒兵死戰，徐達之船焚起，其奮然撲滅，又堅持戰也。後，帝遣船救之，徐達力戰，遂擊走賊，從險中出也。過此日之戰後，太祖見其兵上下一心，士氣騰踴，有敗友諒之握，但恐張士誠襲其後，乃命徐達還守應天焉。徐達還應天，戒飭士卒，嚴加防守，使張士誠不敢動，太祖由是得解憂，力攻友諒，取鄱陽湖之勝，盡殲其軍六十萬。
鷹化為鳩︰鷹，蟄鳥也，鷂鸇之屬；鳩，即今之布穀。《章龜經》曰：「仲春之時，林木茂盛，又喙尚柔，不能捕鳥，瞪目忍饑，如痴而化，故名曰鸤鳩。」《王制》曰：「鳩化為鷹，秋時也。」此言鷹化為鳩，春時也。以生育肅殺氣盛，故鷙鳥感之而變耳。孔氏曰：「化者，反歸舊形之謂。」故鷹化為鳩，鳩復化為鷹，如田鼠化為鴽，則鴽又化為田鼠；若「腐草為螢」，「雉為蜃」，「爵為蛤」，皆不言化，是不再複本形者也。
侯音、衛開等以宛叛，德將所領與曹仁共攻拔之，斬音、開，遂南屯樊城，討關羽。樊下諸將以德兄在漢中，頗疑之。德常曰：「我受國恩，義在效死。我欲身自擊羽。今年我不殺羽。羽當殺我。」後親與羽交戰，射羽中額。時德常乘白馬，羽軍謂之「白馬將軍」，皆憚之。仁使德屯樊北十里，會漢水暴溢，淹其營，德與諸將避水上堤。羽乘船攻之，以大船四面射堤上。德被甲持弓，箭不虛發，自平旦力戰至日過中。羽攻益急，矢盡，短兵接戰。德謂督將成何曰：「吾聞良將不怯死以苟免，烈士不毀節以求生。今日，我死日也。」戰益怒，氣愈壯，而水浸盛，吏士皆降。德與麾下將一人，五伯二人，彎弓傅矢，乘小船欲還仁營。水盛船覆，失弓矢，獨抱船覆水中，為羽所得，立而不跪。羽謂曰：「卿兄在漢中，我欲以卿為將，不早降何為焉？」德罵羽曰：「堅子，何謂降也！魏王帶甲百萬，威振天下。汝劉備庸才耳，豈能敵邪？我寧為國家鬼，不為賊將也。」遂為羽所殺。操聞而悲之，為之流涕，封其二子為列侯。子會，勇烈有父風，為中衛將軍。
古者言，太白在本輪上，體小光盛；在本輪下，體大光淡；在左右體，不甚大，而光甚盛。今如圖解之：在高，于時為朢，其體遠，則見小，全透其光，故盛也；在庳，于時為晦，不可得見，晦朔左右去地為近，則體見大哉，生明，故稍淡也；在左右為上下弦，所見半體，故不甚大，遠近之間，又見半光，故甚盛也。
永曆十五年春正月，帝在緬甸。成功傳令大修船隻，聽令出征，召將士議攻臺。然眾將士多反其意，僅馬信、陳永華、協理五軍戎政楊朝棟揣摩等支持。成功議取臺灣，克之；語在開闢紀。十二月，以熱蘭遮城為安平鎮，改名王城；建桔秩門，志故土也；赤崁城為承天府；總曰東都。設府一、縣二。以楊朝棟為承天府尹，祝敬為天興知縣，莊之列為萬年知縣。澎湖別設安撫司。各戍重兵。以周全斌總督南北諸路。已而楊朝棟、祝敬有罪，殺之，以鄭省英為府尹，黃安守安平。率何斌、馬信、楊祥、蕭拱辰等，帶銃手三百、牌手三百、弓手三百，巡視番社，錫以煙布。番酋大悅，率眾歸誠，聽約束。既歸，大會諸鎮。成功曰：「為治之道，在於足食。足食之後，乃可足兵。今賴皇天之靈、諸將之力，克有茲土，豈敢為宴安之計？然而食之者眾，作之者寡，倘一旦匱餉，師不宿飽，則難以固邦家。今臺灣土厚泉甘，膏壤未闢，當用寓兵於農之法，庶可以足食而後足兵。然後觀時而動，以謀光復也。」黃安曰：「開疆闢土，創業萬世，諸將自當遵行。但其法何如？願垂明教。」成功曰：「夫法古者可以制宜，明時者可以圖治。古者量人受田，量地取賦。至商雖變為井田，亦行九一之法。周代因之，鄉出師徒，里出車馬，兵民無分。及秦始廢井田，後代不改，故兵自為兵，民自為民，籌餉轉輸，屢為國患。故善為將者不得不行屯兵之法；如充國之屯羌中，諸葛之屯斜谷，姜維之屯漢中，杜預之屯襄陽，而後戰無乏糧，守無饑色。若夫元代之分地立法，太祖之設衛安軍，乃天下已平，恐虛糜空乏，故為農者七，為兵者三，非無故也。今臺灣為新創之地，雖僻處海濱，安敢忘戰？故行屯田之法，僅留勇衛、侍衛二旅以守安平、承天，餘鎮各按分地，分赴南北開墾，使野無曠土，而軍有餘糧。三年之後，乃定賦稅。農隙之時，訓以武事，俾無廢弛。有事則執戈以戰，無事則負耒而耕，而後可以圖長治也。」諸將皆聽命而行。於是五軍、果毅各鎮赴曾文溪之北，前鋒、後勁、左衝各鎮赴二層行溪之南，各擇地屯兵，插竹為社，斬茅為屋，而養軍無患。
三十五年五月，國民政府軍事委員會改之為國防部，應欽受陳誠等所排，失參謀總長與陸軍總司令兩重職，而由陳誠與白崇禧分領參謀總長與國防部長，應欽僅為區區之重慶行營主任一職焉。六月，為蔣中正遣往美利堅，領聯合國安理會軍事參謀團中國代表團團長，一年多後，以國內剿共陣急，其奉詔還為總統府戰略顧問委員會主委也。
聖誕節，或曰耶誕節，基督教慶聖子耶穌基督降生之節也。節期公曆十二月廿五日，基督教會多禮拜於前夕，是稱平安夜，次日則慶祝。然基督教一大分支東正教定節公曆一月七日。福音書載，耶穌母馬利亞受聖神所感得孕，生之於伯利恆，時彼與夫約瑟往登籍途中。按其教之說，耶穌乃猶太教預言之彌賽亞，蓋伯利恆即大衛王之鄉，與預言合焉。
抽氣過濾法者，濾液之法也，蓋以二部之器，合而為之。上為漏斗，下為燒瓶，因布氏始創故，俱以為名。漏斗之內，置有濾紙，濾紙之上，納有溶液。燒瓶側，有駁口，可接抽氣之器，若水流真空幫浦等，以空其內。由是上方之壓益甚，液遂下滲，而固態之物，則留其上，過濾乃成。實驗之時，定之以鉗，防搖以免敗事。
艾莉西亞號雪白（Snow White），營亞利亞者也。金髮藍眼，髮長委地，結辮於後。師從大母，年十五去手套，至幼者矣。性慈愛，得秋乃之長，凡事皆樂之，常言「啊啦啊啦」。熟習史地民俗，善槳法，無欠無餘，故客多指艾莉西亞領之，親抵亞利亞雇之者亦不鮮。幼友於晃，常共出遊。晃欲為領航士，隨之而後越之。與晃、雅典娜齊名，合稱三大水精靈。燈里既去手套，以亞利亞公司託燈里，仕於領航士協會。
地圖之製初始於石器之時，先於文、書之法。地圖之雛見於土爾其南安納托利亞之域，溯於公元前六千年。地圖以格致現於今，然神於古也。古之地圖，繫天、地、人於一。如中古基督界之「T-O地圖」，置其聖地耶路撒冷於中，其喻天下皆上帝之軀體也。中華之地圖，始於先秦，見載於《左傳》《山海經》。時西周立，周召公繪圖以建洛邑。《周官》曰：「地訟，以圖正之。」是故地圖之用封邦建國於是時。《管子》曰：「凡兵主者，要先審之地圖」「行軍襲邑，舉錯知先後，不失地利。」《戰國策》亦載荊軻進地圖於秦王以刺之之事。晉裴秀作《禹貢地域十八篇》，創「製圖六體」，奠中華地圖之基。
駕校，一稱駕訓班，所以課御車之術及行路規範者也。駕校卒業，乃授行照。當其就學，有司機經練者作之師。生徒擇修所宜，或轎車，或卡車，或有軌電車等。既報名，先誨法規，及道途禮節，使周知安全之要、強應變之心。而後，講習路況，俾生徒於車速之掌控、道路之選取，得其訣要，而有備焉。次，教以行車、行人對待之理，訓夜間駕駛之藝，使能預悉變端，得善保全。終之，諭車禍之所以然，於諸種道路之應急有所預備，使足以避除障害，改良能事。
金農，字壽門、司農、吉金，號冬心先生、稽留山民、曲江外史、昔耶居士。清書畫家，浙江杭州府仁和縣人也，好遊歷，久居揚州。少年受業於何焯，與丁敬等交，乾隆元年為薦博學鴻詞科，入京未試而返。，揚州八怪，農在其列。 博學多才，善詩、古文，精鑒別金石、書畫；工隸書，書法淳樸，楷書自創一格，具隸意，稱漆書；亦能篆刻，得秦漢法；年五十後始畫竹、梅、鞍馬、佛像、人物、山水。尤精墨梅。具造詣新奇，筆墨樸質，別開蹊蹺；所作梅花，枝多花繁，生機勃發，古雅拙樸。 作：《東萼吐華圖》、《空捍如灑圖》、《臘梅初綻圖》、《玉蝶清標圖》、《鐵軒疏花圖》、《菩薩妙相圖》、《瓊姿俟賞圖》等。著述有《冬心詩鈔》、《冬心隨筆》、《冬心畫梅題記》、《冬心畫馬記》、《冬心雜著》。
馬一浮，單名浮，字一浮。號湛翁，晚號蠲叟，蠲戲老人，浙江紹興人也，漢會稽太守馬稜之後，高祖俊生，徽州知府，父廷培，字冠臣。四川省仁壽知縣。光緒十年生于成都。 光緒十三年，父廷培之庶母饒氏卒，廷培請赴紹興奔喪，屢極言，竟不許，廷培無奈何，去烏紗衣冠，逕自歸越，時一浮方五歲。 翌年，廷培乃請閭里先生授業一浮，不逾日，先生自辭不勝其才，乃去之。 光緒二十年甲午冬十一月，一浮中紹興縣試第一，同列者周樹人、作人皆不及，時山陰湯壽潛大異其才，遂以女妻之，時年十八。光緒二十九年，任駐美使館留學生監督公署秘書，赴美，三十年，偶得馬克思資本論，乃大喜曰：今下午得英譯本馬格士《資本論》一冊，此書求之半年矣，今始得之，大快，大快！勝服仙藥十劑，予病若失矣！遂能通東西，明華夷。一浮遊學于美，濡染民主，時清廷威儀盡失，復加民以暴政，浮見洋務生規章仍書“效忠朝廷”云云，拂袖曰：至於今日，苟尚有一點人血者，尚忍作此語耶？因又念此種崇拜暴主政體，天賦之賤種，直不足與語也。哀哉，我同胞乎！入自由國，受自由教育，而奴性之堅牢尚如是，吾族富有豸耶！又首推德國哲學，以其體制完備，嚴謹翔實故，嘗比之于漢魏古文。今或有以希臘史詩為歐陸文學之風雅頌者，一浮其第一人也。既通西學，浮乃致用于己，始開漢學反思之道。光緒三十三年，以今之西學，頭緒不清，本源不正，或有稍解，即自為聖賢而欲化眾人，故倡“輔西學以吾儒宗”。 一浮嗜書成癖，既欲求會諸道，乃自遷于杭州廣化寺，就文瀾閣，遍覽閣中四庫全書，或云一浮讀破萬卷，縱為附會，亦可見其用力之深。江陰劉半農有言：此間有馬處士一浮，其人無書不讀，不慧曾兩次相見，談論娓娓，令人忘饑也！
按黃帝為法，數有十等。及其用也，乃有三焉。十等者，謂「億、兆、京、垓、秭、壤、溝、澗、正、載」也。三等者，謂「上、中、下」也。其下數者，十十變之。若言十萬曰億，十億曰兆，十兆曰京也。中數者，萬萬變之。若言萬萬曰億，萬萬億曰兆，萬萬兆曰京也。上數者，數窮則變。若言萬萬曰億，億億曰兆、兆兆曰京也。
中國之鉛筆廠，始於西曆一九三〇年代。香港九龍固有廠，英商也。一九三二年，國人投資，易為大華，是中國之首。翌年，北京中國鉛筆公司、上海華文鉛筆廠，繼相成立。然技術落後，多所依賴，猶困獸鬥，不能立足。吳羹梅嘗就學日本，以三三年歸國，懷抱利器，欲實業救國，集資籌建鉛筆廠，振臂而呼曰：「鉛筆在各種文具品中佔重要之位置，而與小學生關係又切。查海關貿易報告，去年鉛筆輸入我國者，達一五零萬金單位之巨，區區鉛筆一物，每年亦竟耗我國人之財富達數百萬元之巨。吾人所惕者在此，覺有從速創辦此種工業之必要者亦在此。」「雖九龍已有我國唯一之大華鉛筆廠創設，然持此一廠，抵制外貨，力當未逮，此種工業實大有提倡發揚之必要。」其後，三五年，上海建全能鉛筆廠。蓋全能鉛筆廠，中邦莫先之。
景泰元年遣迎上皇於居庸，進學士。三年，錦衣指揮盧忠令校尉上變，告上皇與少監阮浪、內使王瑤圖復位。帝震怒，捕二人下詔獄，窮治之。忠筮於術者同寅，寅以大義折之，且曰：「此大兇兆，死不足贖。」忠懼，佯狂以冀免。輅及中官王誠言於帝曰：「忠病風，無足信，不宜聽妄言，傷大倫。」帝意少解。乃並下忠獄，坐以他罪，降為事官立功。殺瑤，錮浪於獄，事得不竟。太子既易，進兵部左侍郎，兼左春坊大學士如故，賜第南薰裏。塞上腴田率為勢豪侵據，輅請核還之軍。開封、鳳陽諸府饑民流濟寧、臨清間，為有司驅逐。輅憂其為變，請招墾畿內八府閑田，給糧種，民皆有所歸。鐘同、章綸下獄，輅力救得無死。《寰宇通誌》成，加兼太常卿。
昭和十二年，市倂西山梨郡相川村、西山梨郡里垣村、中巨摩郡國母村、中巨摩郡貢川村。 十七年，市倂西山梨郡千塚村、西山梨郡大宮村。 廿四年，市倂中巨摩郡池田村。 廿九年，市倂西山梨郡甲運村、西山梨郡能泉村、西山梨郡千代田村、西山梨郡山城村、西山梨郡住吉村、西山梨郡朝井村、西山梨郡玉諸村、中巨摩郡大鎌田村、中巨摩郡二川村、中巨摩郡宮本村。而西山梨郡廢。
中平元年，黃巾賊師張角起於魏郡。三月甲子，三十六方一旦俱發，天下響應，燔燒郡縣，殺害長吏。漢遣車騎將軍皇甫嵩、中郎將朱儁將兵討擊之。儁表堅為佐軍司馬，鄉里少年隨在下邳者皆願從堅。堅又募諸商旅及淮、泗精兵，合千許人，與儁並力奮擊，所向無敵。會汝、潁賊走保宛城。堅身當一面，登城先入，大破之。儁具以狀聞上，拜堅別部司馬。
陳明公覽據布海口，帝聞明公有德而無嗣，與璉往依之。明公以其形貌魁奇，又有器量，因養為己子，授領兵，破范防遏。及明公卒，帝繼領其眾。攻群雄，皆拔之。遂一統交趾，定國號曰大瞿越，年號曰太平，群臣共上尊號大勝明皇帝。封長子丁璉南越王。時宋滅南漢，帝懼宋師來侵，遣璉往求封。宋太祖封帝為交趾郡王，璉為檢校太師、靜海節度使、安南都護。太平六年，又加帝開府儀同三司、檢校太師、交趾郡王。
九年春，帝在安隆所。正月，以林勝伐仙游。五月，拜定西侯張名振為元帥，忠靖伯陳輝副之。以二十四鎮入長江。加戶官洪旭為水師右軍，北鎮陳六御為五軍戎政，偕伐舟山，克之。已而清軍來襲，六御死焉。台州鎮馬信、寧波鎮張宏德均來歸。六月，墮安平鎮及漳州、惠安、南安、同安。七月，使如日本，修舊好也。十一月，清定遠大將軍濟度入閩，成功回島。
明嘉靖四十三年(一五六四年)，舒爾哈齊生於遼東。父顯祖為指揮使。母為建州右衛都指揮使王杲之長女額穆齊，即顯祖宣皇后也。舒爾哈齊五歲，母不幸崩，始由繼母納喇氏主家。繼母為人刻薄，謂舒爾哈齊兄弟冷若冰雪。甫五六歲之舒爾哈齊乃從兄太祖及山野中，采松蕈、木耳、蘑菇，獵取野禽，然後將此山貨送之馬市貨賣於撫順城，貼補食用焉。然，其奔及作而不得繼母之毫憐。奈，十歲時，舒爾哈齊便隨兄去家，寓於外祖王杲門下。
崇禎三年春正月，女真陷永平府，旋克灤州。總督薊遼都禦史劉策下獄死。二月，以皇子慈烺為皇太子。六月，張獻忠起。三月，女真東還，所陷諸城并復。崇禎四年，民亂益劇，有司縱兵擊之，降而復叛。十一月，遊擊孔有德反於薊遼。歲末，陝北大雪，民飢死者、從亂者眾。崇禎五年，孔有德陷登州，遂寇山東，及六月，有德詐降。執朝官而害之。是月，京師大雨。是歲，陝西賊寇山西，陷府縣，入河北。
昭和十三年，倂西彼杵郡西浦上村、西彼杵郡小倉村、西彼杵郡土井首村、西彼杵郡小榊村。 廿五年，倂西彼杵郡福田村一部。 三十年，倂西彼杵郡福田村、西彼杵郡深堀村、西彼杵郡日見村。 卅七年，倂西彼杵郡茂木町、西彼杵郡式見村。 卅八年，倂西彼杵郡東長崎町。 四十八年，倂西彼杵郡三重村、西彼杵郡時津町一部。
秦昭王聞其賢，乃先使涇陽君為質於齊，以求見孟嘗君。孟嘗君將入秦，賓客莫欲其行，諫，不聽。蘇代謂曰：「今旦代從外來，見木禺人與土禺人相與語。木禺人曰：『天雨，子將敗矣。』土禺人曰：『我生於土，敗則歸土。今天雨，流子而行，未知所止息也。』今秦，虎狼之國也，而君欲往，如有不得還，君得無為土禺人所笑乎？」孟嘗君乃止。
充善，故建州左衛都督同知也。一作董山，明建州女真人，清肇祖猛哥帖木兒之子也。宣德八年肇祖崩，建州左衛由其弟、董山之叔凡察掌之。正統二年明授董山指揮使，董山與凡察始爭衛印焉。為避兀狄哈野人，五年，凡察、董山率眾走今新賓縣煙筒山，投之李滿住也。六年，董山遷都督僉事。七年，以決董山與凡察之爭，明朝廷又增建州右衛，升二人為都督同知，分守建州左衛、建州右衛也。
二十六年十月以八路軍第一二零師警通排為基立山西神池獨立團，二十七年元月改曰一二零師獨立一支隊，二十八年十月同一二零師之警衛營並為一二零師特務團，三十四年九月入晉綏野戰軍獨三旅仍為特務團，十一月隨旅入新立之晉綏野戰軍南縱隊仍曰獨三旅特務團，歲終南縱隊番號罷之。南縱隊，又謂之許、孫縱隊也。
巧疾交臻之後。則本末之趨。其勢常分。富國之效。因之亦異。重本者則厲力田樹畜之民。要末者則講通商惠工之政。此其趣民力作均也。而有在野在邑之異。野邑之間。道國者意恆有所偏重。亞洲震旦。亙古重農。而歐洲則自羅馬不綱以來。國以製造懋遷相尚。此其所以致然之故。皆有至理定勢為之。非微考而深論之。不可見也。是為部丙。
王世德曰：「治國必需經濟之才，而以八股取士，所取非所用，故內外大小臣工，求一戡亂致治之才，滿朝無一人。皆貪污奸佞，詐偽成習，惟知營私競進，下民共咨而不恤，綱紀日壞而不問，百政廢弛，舉天下事委之吏胥。而在位者率朝夕飲酒賦詩，戕民取錢以自樂，循資格致卿相而已。嗟乎！上即位，誅逆珰，斥抑宦官，虛心委任大臣。而所謂大臣者類如此，天下事尚可為乎？」
於涪大會，置酒作樂，謂統曰：「今日之會，可謂樂矣。」統曰：「伐人之國而以為歡，非仁者之兵也。」劉備醉，怒曰：「武王伐紂，前歌後舞，非仁者邪？卿言不當，宜速起出！」於是統逡巡引退。備尋悔，請還。統復故位，初不顧謝，飲食自若。備謂曰：「向者之論，阿誰為失？」統對曰：「君臣俱失。」備大笑，宴樂如初。
伊籍字機伯，漢山陽人也。少依邑人鎮南將軍劉表。劉備之在荊州，籍常往來自託。表卒，遂隨備南渡江，從入益州。益州既定，以籍為左將軍從事中郎，見待亞於簡雍、孫乾等。遣東使於吳，孫權聞其才辯，欲逆折以辭。籍適入拜，權曰：「勞事無道之君乎？」籍即對曰：「一拜一起，未足為勞。」籍之機捷，類皆如此，權甚異之。後遷昭文將軍，與諸葛亮、法正、劉巴、李嚴共造《蜀科》；《蜀科》之制，由此五人焉。
魏安東將軍、兗州刺史、鉅平景子羊祉字靈祐。泰山鉅平人也。六世祖琇。劉宋任城令羊規之之子。魏太武帝南征，祉父降北朝。遂北徙。初襲父爵爲鉅平子，雁門太守。拜司空令、輔國長史。坐貪瀆當死，魏孝文帝特宥之，拜將作都將，加左軍將軍。景明四年，受命討氐人。正始二年入蜀，出劍閣而還。累遷龍驤將軍，秦、梁二州刺史。坐掠人充奴，免官。宣武帝朝復起爲光祿大夫。伐蜀，至涪而帝崩，班師歸朝。卒。贈安東將軍、兗州刺史。謚曰景。
陳炳錫者，廣東普寧流沙鎮赤水村人，亦大毒梟也。五六年生，少孤，家貧，母腿疾恒病。學蚤輟，與兄耕事母。妻同村人陳寶玉，頗有色。初舉一女，欲得男，恐資不敷，以遺諸人。及改革開放，承鄉之經營，以辦廠制服、笠發家。置宅市中，又另貰廛所寓樓下，貨魚以供人玩。雖久居市，多施惠里。凡歸，每就蘭若禮佛，結緣無數。且建黌修祠，名遍諸碑，惟悉非在首，然所資以百萬計，人稱賢豪。初販白粉，多銷於花旗、暹羅，而勢不得遂。
錢溥嘗以不遷官，作《禿婦傳》以譏輅。高瑤請復景帝位號，黎淳疏駁，極詆輅。輅皆不為較，待之如平時。萬貴妃重輅名，出父像，屬為贊，遺金帛甚厚。輅力辭，使者告以妃意。輅曰：「非上命，不敢承也。」貴妃不悅，輅終不顧。其和而有執如此。及謝政，劉吉過之，見其子孫林立，嘆曰：「吉與公同事歷年，未嘗見公筆下妄殺一人，宜天之報公厚。」輅曰：「正不敢使朝廷妄殺一人耳。」居十年卒，年七十三。贈太傅，謚文毅。
崇禎十年春二月，朝鮮王倧降於女真，是為丁丑下城。是歲，李自成入蜀，縣府縣，逼成都。帝乃敕群臣潔己愛民，以回天意。崇禎十一年，洪承疇敗李自成，自成走還陝西。六月，南北直隸、山東、河南大旱，蝗。九月，陝西、山西旱，饑。洪承疇大敗李自成，自成僅以身免。十一月，女真入關，京師危殆。詔孫傳庭督援軍，洪承疇入衛。崇禎十二年，女真入山東，陷濟南。復深入中原，擄掠府縣，凡五月乃北歸。是歲，以洪承疇總督薊遼，孫傳庭總督保定、山東、河北。崇禎十三年，張獻忠、羅汝才合。有司圍李自成於巴，自成走免，入河南，飢民爭附之。是歲，天下大災異，人相食。
皇太子及宰相屢言祿山反，帝不信。是時國忠疑隙已深，建言追還朝，以驗厥狀。祿山揣得其謀，乃馳入謁，帝意遂安，拜尚書左僕射，詔還鎮。又請為閑廄、隴右群牧等使，其軍中有功位將軍者五百人，中郎將二千人。祿山還，乃反范陽，詭言奉密詔討楊國忠，反書聞，中外失色。明年正月，僭稱雄武皇帝，國號燕，建元聖武，子慶緒王晉，慶和王鄭。
歐氏執十八世紀數學牛耳，論文近千，惟二十世紀保羅·艾狄胥可匹敵之。究分析，創函數，混一歐洲大陸及英國之微積分；解七條橋問題，開圖論及拓撲之先；論複數，究歐拉數，得歐拉恒等式，譽最優美恒等式；論凸多面體，證歐拉等式，後人推而廣之，得流形之歐拉特徵值；究歐拉函數，得歐拉定理，為費馬小定理之推廣。
晉驃騎大將軍，會稽忠王司馬元顯，字朗君，河內溫人也。以孝武帝太元七年生。父文孝王司馬道子，母劉氏。尋進侍中，會王恭舉兵，自請討之，兵未發，恭息戈矣。翌年，元顯父司馬道子、譙王司馬尚之圖滅王恭，恭復舉兵，元顯慷慨謂道子曰：「去年不討王恭，致有今役。今若複從其欲，則太宰之禍至矣。」時人聞之，皆謂有晉明雄風，道子乃悉以軍政委之，進征討都督，統軍伐逆，功成，詔賜甲杖百人入殿，尋加散騎常侍、中書令。時年十六。
東周，齊桓公築城。秦始皇帝八年，魏與之趙。漢高帝置魏郡，鄴屬之。魏王曹操受封於鄴，都之。北魏置相州，鄴屬之。北齊嘗都之。北周大象初，置魏郡、相州，治鄴。楊堅輔政，相州刺史尉遲迥不譓，堅討之平，隳鄴，南遷其民四十五里，治安陽。隋開皇初廢，十年，復置鄴。大業初，置鄴縣於故址。唐貞觀八年，築新城曰小城。宋世，置北京大名府，鄴故地屬之，其名遂絕。
《九章》列數法。有今有術（以所有數乘所求率為實，以所有率為法，實如法而一）、衰分術（各置列衰，副併為法，以所分乘未併者各自為實，實如法而一）。 合衰分術、反比例，曰反衰術。 亦有反比例演算法、複比例演算法、連比例演算法、配分比例演算法。 集一盈一不足，兩盈、兩不足、一盈一適足、一不足一適足之問，廣列其法，曰盈不足術，預設一答，若合之，則答乃答也，若不合，非盈即不足。又含初等超越方程之題，可解近似之解。
末帝即位，封高陵亭侯，遷中書僕射，為侍中，常領左國史。帝欲為父和作紀，昭執以和不登帝位，宜名為傳。如是者數次，皓怒。昭益憂懼，自陳衰老，求去官，不從。鳳皇二年，收昭付獄。昭上疏求免，而皓更怪其疏之垢故，又以詰之。昭對曰：「囚撰此書，實欲表上，懼有誤謬，數數省讀，不覺點污。被問寒戰，形氣吶吃，謹追辭叩頭五百下，兩手自搏。」而華核連名上疏求赦之。昭年已七十，餘數無幾，乞赦其一等之罪，為終身徒，使成書業。謹通進表，叩頭百下。皓不許，遂誅曜，徙百家零陵。子隆，有昭風，亦有文學。
《文宪集》卷九，《赠梁建中序》：宋濂自述：“余自十七八時辄以古文辞为事，自以为有得也。至三十时，顿觉用心之殊，微悔之。及逾四十，辄大悔之。然如猩猩之嗜屐，虽深自惩戒，时复一践之。五十以后，非惟悔之，辄大愧之；非惟愧之，辄大恨之。自以为七尺之躯，参于三才，而与周公、仲尼同一恒性，乃溺于文辞，流荡忘返，不知老之将至，其可乎哉! 自此焚毁笔研而游心于沂泗之滨矣。”
大明軍復救朝鮮，日本軍屢敗而不得歸，益殘虐。清正、福島正則常為惡首。三成歸日本，具以見聞奏於秀吉]。秀吉大怒，罷清正兵權，將錮清正於伏見。清正懼，走謁增田長盛，欲得援救。長盛曰：「欲安堵，必先謁治部。」清正大怒，踴起，取羽矢手折之，誓曰：「「八幡大菩薩！縱割吾身如微塵者，亦不能折腰於小人之前！」大罵而去。
興祖有六子，長德世庫，次劉闡，次索長阿，次景祖，次包朗阿，次寶實。皆居赫圖阿拉之覺羅處，「環衛而居，彼此相距近者五里，遠者不過二十里，是為六工，又稱寧古塔貝勒，亦通稱努爾哈赤六祖」也。天聰九年，為分直系與旁系之別，太宗詔景祖四子顯祖之後稱宗室，系黃帶焉。五祖子孫則稱覺羅，係紅帶，以別於宗室，裔孫載覺羅譜也。
宰輔曰「諮議參軍」，設參軍府於王城旁，以協理國務。皇帝昭宗特許，王得於丞相之下，再設六官戶、吏、禮、刑、兵、工；六官皆以主事掌之、協理輔之、都事協之，各司其職。又仿明制，改都察院曰「察言司」、中書省曰「中書科」、翰林院曰「儲賢館」、「育冑館」。又新創己制，設承宣司以傳令諭、賞勳司以論功行賞、審理司、賓客司。教育乃百年大計也，又設國子監。
三十二年入中共中央黨校學之。解放戰時，任晉冀魯豫野戰軍二縱政治主任、副政委，二野十一軍之副政委、三兵團政治副主任，先後赴邯鄲、隴海路、豫北攻勢、進大別山、淮海、西南諸役也。新中國立，領川東軍區副政委兼政治部主任，四川軍區副政委，西南軍區政治副主任，革命軍軍事法庭院副，中華人民共和國最高人民法院軍事斷庭庭長，武漢軍區政委、居次，廣州軍區副政委，中國人民解放軍戎兵政委也。
萬歷十七年成進士，除興化知縣。大水壞堤，請振於上官不應，遂自疏於朝。坐越奏停俸，然竟如所請。屢遷南京刑部郎中，擢平樂知府。撫諭生瑤，皆相親如子弟。因白督學監司，擇其俊秀者入學，瑤漸知禮讓。稅使橫行，東鳳力抗之。以才調常州。布帷瓦器，胥吏不能牟一錢，擒奸人劇盜且盡。顧憲成輩講學，為建東林書院。居四年，謝事歸。起山西副使，擢南京太仆少卿，並辭不就。卒於家。
四一年二月，曼施坦因任德新建五六戰車軍軍長，備戰蘇聯。四一年六月廿二日至廿六日，蘇德戰起，曼施坦因揮軍東進入其境六百四十里，如入無人之地，攻佔多納河之橋，幾入列寧格勒。九月中旬，任南線德一一軍司令，南下克裡米亞，俘虜四十三萬。至十一月十六日，攻佔克裡米亞，僅塞瓦斯托波爾要塞猶存。冬，抵蘇軍反擊而再南下。四二年七月一日，攻佔塞瓦斯托波爾要塞，於是掛帥。七月末，一一軍轉至北軍，四二年八月，率軍直指列寧格勒。十一月，統新建頓河軍，然軍中原六軍全員及戰車四軍部份見困於斯大林格勒，當救焉。十二月十二日出師，廿四日抵斯城百里之外。然蘇軍之強兵妙策，阻德軍後撤四百里。
大明仁宗敬天體道純誠至德弘文欽武章聖達孝昭皇帝，諱高熾，成祖嫡長子也，母仁孝文皇后，徐達女也。洪武十一年七月二十三日生于凤阳，洪武二十八年九月壬午，立為燕世子。帝自幼有懿行，軌制合儀，擅弓術，帝在藩，嘗謂臣子曰「卿等為國柱石，宜深體至尊聖仁，以惠黔黎，毋為苛刻，以搖邦本」。史以帝及子宣宗政治清明，稱仁宣之治
初，唐宮中有要市外物，令官吏主之，與人為市，隨給其直。及貞元末，以宦者為使，抑買人物，稍不如本估。末年不復行文書，置「白望」數百人於兩市並要鬧坊，閱人所賣物，但稱「宮市」，即歛手付與，真偽不復可辨，無敢問所從來。其論價之高下者，率用百錢物買人直數千錢物，仍索進奉門戶並腳價錢。將物詣市，至有空手而歸者。
初，康居貧，嘗與向秀共鍛於大樹之下，以自贍給。潁川鍾會，貴公子也，精練有才辯，故往造焉。康不為之禮。會以此憾之。及是，言於司馬昭曰︰「嵇康，臥龍也，不可起。」公無憂天下，顧以康為慮耳。因譖康欲助毌丘儉。帝昵聽信會，遂害之。康將刑東市，太學生三千人請以為師，弗許。康顧視日影，索琴彈之。年四十，時為元帝景元四年。海內之士，莫不痛之。昭尋悟而恨焉。
陳承曰：「小麥，今人以磨麵日用者為之。大麥，今人以粒皮似稻者為之。作飯滑，飼馬良。穬麥，今人以似小麥。而大粒、色青黃作麵，脆硬食多脹人。汴洛河北之間又呼為黃稞。關中一種青稞，比近道者粒微小、色微青，專以飼馬。未見入藥用。然大、穬二麥其名差互。今之穬麥似小麥，而大者當謂之大麥。今之大麥不似小麥，而穬脆者當謂之穬麥。不可不審。」
屬播酋楊應龍作亂，擢綎四川總兵官。應龍輸款，而青海寇數擾邊，特設臨洮總兵，移綎任之。朝鮮再用師。詔綎充禦倭總兵官，提督漢土兵赴討，賊遁，班師，進綎都督同知，遂移師征楊應龍。會四川總兵官萬鏊罷，即以綎代之。初，綎聞征播命，逗遛，多設難要朝廷。言官交劾，議調南京右府僉書，綎辭任。總督李化龍以平播非綎不可，力薦於朝。綎乃復受事，化龍薦綎，言官謂綎嘗納應龍賄，宜奪官。部議謫為事官，戴罪辦賊。綎德化龍，使使齎玉帶一、黃金百、白金千投化龍家，為化龍父所叱。投巡按崔景榮家，亦如之。
周慎靚王五年秦滅巴國，周赧王元年，秦於巴舊域置巴郡，治江州縣。歷漢，其境畧張。先漢轄十有一縣，後漢十月四縣。漢末三國，建制屢遷。初平六年，劉璋析江州至臨江置永寧郡，析朐忍至魚復置固陵郡，巴郡轄墊江以北。建安六年，易永寧郡稱巴郡，故巴郡稱巴西郡，固陵郡稱巴東郡，並析置2縣為巴東屬國（後為涪陵郡）。建安末，於巴西郡析置宕渠郡，故巴郡裂為五郡，轄境乃蹙。及西晉，轄四縣，畧為今重慶主城，仍治江州縣。南齐永明五年，易江州縣為墊江縣，至隋，轄三縣，治所江州易名巴縣。唐乃廢郡，置渝州，巴郡旋棄。
英格蘭某農莊，有豬麥哲將終，授群畜革命以抗人類之奴役。後革命事竟，乃廢人治，改立「動物莊園」。初以二豬為魁，其一曰拿破侖，一曰雪球。並立七誡，曉眾畜以平等。俟後，拿破侖專權，陰逐雪球，竊居高位。蓄犬以固其位，愚畜以肥私利，終合污於人，眾畜革命之功盡棄而見奴於拿破侖。或謂其隱蘇聯十月革命以降故事，諸角各有所指。七誡之末誡本作：「眾畜率皆平等。」後經私篡，曰：「眾畜率皆平等，然其間有平等甚於他畜者。」是為點睛之語也。
成功有子十人。世子經年十九，居廈門，與幼弟乳媼通，生長子克𡒉。成功聞訊大怒，令董昱、洪有鼎至廈，諭鄭泰監殺經及董夫人，以教子不嚴也。諸部大驚。又聞成功病，謀保全之。謂經子也，不可拒父，諸部臣也，不可拒君；唯泰於成功為兄行，謂兄可拒弟，乃殺乳媼以報。成功不肯，解佩劍與昱命再至廈。適周全斌自南澳回，亦奉命。諸將誘執之。永曆十六年五月初八日，成功病革，尚登臺望海。乃冠帶，請太祖訓出，坐胡床，命左右進酒，折閱三帙，歎曰：「吾有何面目見先帝於地下哉！」遂薨於路寢，年三十有九。
其色為青，甲烷之故也。其氣氫可八成五，氦可一成三，甲烷二分，有氨甚稀。度其裹實為核，覆地為冰，氣可成層。地表寒暑零下二百一十八攝氏度，風速每時二千公里。有磁，極有炫光。甲烷揚日，成霧。有磁層，類天王星。傾於旋軸四十七度許，去中心一萬三千五百公里。於半徑二十三至二十六倍半處遇太陽之風。
居三年，句踐召范蠡曰︰「吳已殺子胥，導諛者眾，可乎？」對曰︰「未可。」至明年春，吳王北會諸侯於黃池，吳國精兵從王，惟獨老弱與太子留守。句踐復問范蠡，蠡曰可矣。乃發習流二千，教士四萬人，君子六千人，諸御千人，伐吳。吳師敗，遂殺吳太子。吳告急於王。王乃使人厚禮以請成越。越自度亦未能滅吳，乃與吳平。其後四年，越大破吳，因而留圍之三年，吳師敗，越遂復棲吳王於姑蘇之山。吳王使公孫雄肉袒膝行而前，請成，句踐不忍，欲許之。范蠡曰︰「會稽之事，天以越賜吳，吳不取。今天以吳賜越，越其可逆天乎。且夫君王蚤朝晏罷，非為吳邪？謀之二十二年，一旦而棄之，可乎。且夫天與弗取，反受其咎。伐柯者其則不遠，君忘會稽之厄乎？」句踐曰︰「吾欲聽子言，吾不忍其使者。」范蠡乃鼓進兵，曰︰「王已屬政於執事，使者去，不者且得罪。」吳使者泣而去。句踐憐之，乃使人謂吳王曰︰「吾置王甬東，君百家。」吳王謝曰︰「吾老矣，不能事君王。」遂自殺。
達領西路軍。四月，進至安定。元將庫庫正圍蘭州，知大軍已至，遂撤圍轉赴安定迎敵，庫庫屯安定北之車道硯，徐達命馮國勝率軍趨沈兒峪陳兵，與戰一日，未分勝負。庫庫乃遣千餘人由間道潛劫明軍大營，使明兵亂。徐達親迎戰，將來敵破之。次日，達勒兵出，大敗元軍，庫庫僅率數人北走和林焉。庫庫既敗，徐達命湯和進寧夏，鄧愈西攻河州，己則南取沔州、興元等處。
而凶殘不道，諸大人與王，密議欲誅，事洩，蘇文悉集部兵，若將校閱者，并盛陳酒饌於城南，召諸大臣共臨視。賓至，盡殺之，凡百餘人。馳入宮弑王，斷為數段，棄之溝中，立王弟之子臧爲王，自為莫離支，其官如唐兵部尚書兼中書令職也。於是，號令遠近｜專制國事，甚有威嚴。身佩五刀，左右莫敢仰視。毎上下馬，常令貴人武將伏地而履之。出行必布隊伍，前導者長呼，則人皆奔迸不避坑谷，國人甚苦之。
復有:汝南袁氏、安定皇甫氏、琅琊諸葛氏、河內司馬氏、潁川荀氏、潁川陳氏、潁川鐘氏、譙郡夏侯氏、琅琊顏氏、濟陽蔡氏、高平郗氏、譙國桓氏、泰山羊氏、東平畢氏、鉅鹿魏氏、吳興沈氏、會稽虞氏、義興周氏、汝南許氏、安定胡氏、清河張氏、陳郡殷氏、新野庾氏、燉煌令狐氏、太原溫氏、渤海歐陽氏、東海徐氏、濟陽江氏、渤海封氏、天水趙氏、巴西譙氏、武威段氏。
班武里府（泰文︰ประจวบคีรีขันธ์）者，泰王國之府也，府治班武里（ประจวบ），元城華欣（หัวหิน）。舍馬來亞半島之上，狀甚狹長。南為春篷府，北鄰佛丕府，西靠緬甸，東瀕泰國灣。今口五十餘萬，府尹為芭頌·畢通吉渣博士（ดร. นายประสงค์ พิทูรกิจจา，Dr. Prasong Phithunkitcha）。
及至，靜坐無動，視其變化。人往往於路，或發袋於前，則金銀盈盈，視而不下百萬者。一老少在路邊，發袋驗錢，流黃晶瑩。寶山顧子明曰：“劫之可也。”子明從之。即近其身，去尺有咫。老少故數其錢，不疑甾禍。寶山背後一槍，翁頹然倒。而少見之，捐財欲逃，反而入院。人見槍殺，皆驚逋之。警衛出而視之，當道遮其身，寶山隨發槍，頓時培地。少將入室，寶山數槍連發，皆過胸膺，心室糜爛。視牆有闕，曰：“從此而亡。”與子明出，湮錢於新疆大學，計可將來反取。乃與反。
十九年，徐達會院判俞通海之水師會攻池州，大破其柵江營，方攻太平之趙普勝自陸走。徐達克池州，擒其守將洪鈞等，並獲其艦也。徐達功拜奉國上將軍，同僉樞密院事。繼，徐達麾兵攻安慶。八月，攻安慶挫，轉攻江北之地。下無為州，夜襲浮山寨，破趙普勝部將於青山，並乘勝追擊，一鼓而克潛山。後，徐達還鎮池州，謂安慶水路夾攻之勢成矣。趙普勝，友諒之大將，有智勇，據安慶，諸將攻之不克。於是徐達使離間，使陳友諒殺普勝。普勝死，樅陽水寨無守，徐達乃下樅陽水寨焉。友諒慮安慶之勢，乃鎮安慶，以重兵攻池州。徐達知後，以友諒勢甚盛，不可硬抵之。乃選老弱守池州，而自以精兵伏於九華山下所經之地也。友諒軍至，城上以鼓為號，伏兵盡出，內外夾攻，斬首萬餘。
燒冶之術與煤礦略同。掘取其石，用煤餅裹叢架，外夯築土爐，炭與石皆載於內，爐上用燒硫舊渣覆之，中隆一頂，透圓孔，其中火會力時，孔內自透黃焰。及焰起，細查之，覓一陶盂，盂當中隆起，邊弦捲成魚袋樣，更覆於孔上。石精感受火神，化出黃光飛走，遇盂掩住，不能上飛，則化成汁液，靠著盂底，其液入弦袋之中，其弦又透小眼，流入冷道，循槽入小池，凝結而成硫矣。
孔子作《春秋》，以記事為條貫，以大義微言為經緯。然《春秋》文簡，記何年何月何人何事而已，微言而不佐以實事，則言不具，義不顯，孔子既沒。丘明懼弟子各執其辭，曲孔子之意，故撰春秋十二君、二百四十年之史事，綜諸侯之籍典，以為《左氏春秋》。至戰國，《左氏》流布天下，虞卿、韓非、荀子皆嘗稱之，而直名之以「春秋」。秦燔書，以諸侯國史遭燬，賴魯中儒生壁藏之，得存至漢世。漢興，稍稍而出，長沙傅賈誼、東平侯張蒼皆習之，誼亦嘗為之訓诂。又河間獻王好古文，河間國亦嘗立《左氏》博士焉。
西元一八九八年二月，孫文赴日，設大同學校於橫濱。是亦日本中華學校之權輿。橫濱中華街，華僑甚眾，多粵語，乃以粵語教育其子女。既關東大震災，施設損害。而同市別有二校，亦中華學校。翌年，大同與二校併，設中華公立學校。一九三七年，日方事華，文部省干豫，而生徒帰國，鼓篋實休。戰雲既散，以四六年九月復建。時教授以官話。明年，改稱橫濱中華學校。後值冷戰，校中派系二分，一者聲援中華民國，一者則中華人民共和国，而二端嫌隙日深。後者終自立，別設橫濱山手中華學校。心屬民國者，乃據校中優位。是校亦受中華民國教育部認定。六八年，改稱橫濱中華學院。
孟嘗君懼，乃遺秦相穰侯魏冉書曰：「吾聞秦欲以呂禮收齊，齊，天下之彊國也，子必輕矣。齊秦相取以臨三晉，呂禮必并相矣，是子通齊以重呂禮也。若齊免於天下之兵，其讎子必深矣。子不如勸秦王伐齊。齊破，吾請以所得封子。齊破，秦畏晉之彊，秦必重子以取晉。晉國敝於齊而畏秦，晉必重子以取秦。是子破齊以為功，挾晉以為重；是子破齊定封，秦、晉交重子。若齊不破，呂禮復用，子必大窮。」於是穰侯言於秦昭王伐齊，而呂禮亡。
父欲使通於鄰國義大利，乃假，留職止薪。一七六九年至一七七三年間，莫氏時赴他鄉研劇，後著《彭都王史特里達特》（Mitridate re di Ponto）、《阿斯卡尼歐在阿爾巴》（Ascanio in Alba）、《盧齊奧西拉》（Lucio Silla）三歌劇。識馬蒂尼於義大利。波隆納愛樂學院（Accademia Filarmonica de Bologne）史鮮未冠者，而莫氏次焉。教宗克勉十四世封以金馬剌騎士（Cavaliere del lo speron d'oro）。
民國十三年秋入社會主義青年團，十四年七月二十六日，與三原為之陝西全省學代會，中，西安之團員論議，決而成矣共青團暫支部幹事會西安，克林拜書記，是年冬之入中國共產黨矣。十六年三月，陝西華縣農協會立，克林選為農協委員，合和主之德壯烈之農動也。十三年至十七年曆拜共青團西安支部書記，國民黨五軍政宣科長，國民軍二軍駐陝總司令部中山軍校組織科長、黨總支書記，國民聯軍二師三旅教導營之教導員、旅之黨委書記，附從黨之密事也。三旅，即許權中旅，當旅乃中共陝西省委領之一甲，是渭華義之中堅也。
西元二千十四年，克里米亞脫離烏國。是年四月七日，哈爾科夫州民變，思獨立，竊佔官府房舍。翌日，樓復歸烏克蘭官府，兼驅暴民，捕七十餘人。方七日，頓涅茨克州民亦變，民親俄者，竊佔此州官府房舍，唱獨立。十六日，敖德薩州民變，亦稱建國，惟未得眾國認可，然烏克蘭官軍仍掌要塞，故該國實不存也。廿七日，盧甘斯克州民變，親俄之民竊佔該州官府房舍，亦稱獨立。
後人慕其才操，修墓建廟，又乃詩文碑刻。商州八景其一，曰「四皓古陵衝北斗」。唐人許渾詩云：「峨峨商嶺采芝人，雪頂霜髯虎豹茵。山酒一壺歌一曲，漢家天子忌功臣。避秦安漢出藍關，松桂花陰滿舊山。自是無人有歸意，白雲常在水潺潺。」宋淳化二年，王禹貶任商州團練副使，屬《四皓廟碑》文云：「知進退存亡而不失其正者，惟聖人乎。先生避秦，知亡也；安劉，知存也；應孝惠之聘，知進也；拒高祖之命，知退也。四者俱備，而正在其中矣。」清黃慎有《商山四皓圖》。
前到魯陽，與袁術相見。術表堅行破虜將軍，領豫州刺史，遂治兵於魯陽城。卓遣步騎數萬逆堅，輕騎數十先到。堅方行酒談笑，敕部曲整頓行陳，無得妄動。後騎漸益，堅徐罷坐，導引入城。乃謂左右曰：「向堅所以不即起者，恐兵相蹈藉，諸君不得入耳。」卓兵見堅士眾甚整，不敢攻城，乃引還。是時，或間堅於術，術不與堅軍糧。堅移屯梁東，大為卓軍所敗，與數十騎潰圍而出。堅常著赤幘，乃脫幘令親近將祖茂著之。卓騎爭逐茂，故堅從間道得免。茂困乏，下馬，以幘冠塚閒燒柱，因伏草中。卓騎望見，圍繞數重，定近覺是柱，乃去。堅收兵，合戰於陽人，大破卓軍，梟其都督華雄等。陽人去魯陽百餘里，堅夜馳見術，畫地計較，曰：「所以出身不顧，上為國家討賊，下慰將軍家門之私仇。堅與卓非有骨肉之怨也，而將軍受譖潤之言，還相嫌疑！」術踧踖，即調發軍糧，堅還屯。卓憚堅猛壯，乃遣將軍李傕等來求親。堅曰：「卓逆天無道，蕩覆王室。今不夷汝三族，懸示四海，則吾死不瞑目。豈將與乃和親邪？」復進軍大谷。卓尋徙都西入關，焚燒雒陽。堅乃入雒，修諸陵，平塞卓所發掘。訖，引軍還，住魯陽。
正隆六年，金主亮南伐宋。以蘇保衡為浙東道水軍都統制，以完顏鄭家奴為浙東道副統制，由海路襲浙江臨安府。宋諜探聞，高宗謂宰臣曰：「李寶頃因召對，詢以北事，歷歷如數。且以一介脫身還朝，陛對無一毫沮懾，是必能事者。」乃授浙西路馬步軍副總管，駐劄平江，令與守臣督海舟捍禦。高宗問：「舟幾何？」曰：「堅全可涉風濤者，百二十艘。」「兵幾何？」曰：「僅三千，皆閩、浙弓弩手，非正兵也。旗幟甲仗亦粗備。事急矣，臣願亟發。」賜寶衣帶、鞍馬、尚方弓刀、戈甲及銀絹萬數。
潮性暴虐，每有過，猶加鞭撻，審知無怨色。及潮寢疾，以諸子之能皆弗如審知，乃舍諸子而立之。乾寧四年十二月丁未，潮薨。審知以讓次兄審邽，審邽以己無功，辭不受。遂自稱福建留後，表於唐廷。冊為威武軍節度、福建觀察使；俄授金紫光祿大夫、右僕射，晉檢校太保、琅琊郡王。及朱全忠篡唐，復加中書令，封閩王。
李小龍，本名振藩，取「名震三藩」之意，其祖諱「震」，故改「振」也。生於美國三藩市。父海泉，廣東順德人也，以「粵劇四大名丑」之號馳名劇壇。時日軍寇國，遠赴於美，並弘粵劇。其母何愛瑜，歐亞混血，屬何東家族，香港四大家族之首也。家產殷實，忠貞賢惠。民國二十九年，於三藩市誕子振藩，乳名細鳳，英文名布魯斯。
十五年七月，北伐時，應欽遷第一軍軍長，其一部保廣東，大部則往攻閩浙。九月，北伐軍於湖南初戰捷，乃東向長江下五省也。十月，福建都督周蔭人悉眾西移，欲竄犯潮梅，應欽適時率眾襲周蔭人總部之處永定，得勝後率部迂道，分兵五路，於松口攻周部之主力，俘師長下四千餘人，蔣中正去電勉之，電匯銀元二萬犒眾士，昇應欽為國軍東路總指揮也。十二月占福州，入閩北，據福建全省，應欽領省行政會議主席，又乘勝進兵浙江，克杭州，後於南京外迂迴戰之，及二、六軍往攻南京後，即率部入城之內，據有利之地焉。
咸豐二年，吏部追論繼畬在巡撫任逮送罪人遲誤，請議處，乃罷歸。尋丁母憂。粵匪北犯，攻懷慶，山西巡撫哈芬檄太原總兵烏勒欣泰率兵防澤州，遷延未即赴。賊渡河陷垣曲，哈芬出駐陽城，布政使郭夢齡疏乞援，繼畬亦具疏借布政使印馳奏，上為罷哈芬巡撫，以王慶雲代之。繼畬條舉防守諸事以告，尋奏請令繼畬督辦防堵。事定，居數年，回、捻交亂，又命督率官紳總辦各府州團防。繼畬駐潞安年餘，親歷遼州、上黨、陽城諸要隘，措置詳備，署巡撫沈桂芬甚重之。同治二年，召詣京師，命在總理各國事務衙門行走。尋授太僕寺卿，加二品頂戴。五年，以老疾乞歸。
吳居厚為京東轉運使，數獻羨賦。神宗將以徐州大錢二十萬緡助陝西，純粹語其僚曰：「吾部雖急，忍復取此膏血之餘？」即奏：「本路得錢誠為利，自徐至邊，勞費甚矣。」懇辭弗受。入為右司郎中。哲宗立，居厚敗，命純粹以直龍圖閣往代之，盡革其苛政。時蘇軾自登州召還，純粹與軾同建募役之議，軾謂純粹講此事尤為精詳。
臺中港，元日本治臺時曰新高港，昭和十四年始築港。昭和二十年，天皇詔曰終戰，及開羅宣言，中華民國復台灣，新高港始易臺中港之名。民國六十二年十月卅一日，啟用。民國一百一年三月一日，港務局公司化，改「臺灣港務公司臺中港務分公司」管，轄港埠業務，航、港之政委「交通部航港局中部航務中心」轄。
後群臣議欲推漢中王稱尊號，詩上疏阻，左遷永昌從事。建興三年，隨諸葛亮南行，歸至漢陽縣，降人李鴻來詣亮，亮見鴻，時蔣琬與詩在坐。鴻曰：「聞過孟達許，適見王沖從南來，言往者達之去就，明公切齒，欲誅達妻子，賴先主不聽言。達曰：『諸葛亮見顧有本末，終不爾也。』盡不信沖言，委仰明公，無複已已。」亮謂琬、詩曰：「還都當有書與子度相聞。」詩進曰：「孟達小子，昔事振威不忠，後又背叛先主，反復之人，何足與書邪！」亮默然不答。
聯邦德國既得美援，復以國策謀劃，雖官府擁工肆，唯必從市場經濟之法；又授民以權，以福利濟民所急，遂拒一黨專政復見於西德。德意志本彊於科技，西府更領各部互協，配以實利襄助企業，以精管事、求創新。教育之事，尤重專職、工學；至一九七〇年，大學肄業者達四十一萬，佔口千中逾六，竟增三十萬餘。西德因內、外之助，終中興於歐羅巴，尤在東德之右，且立於七大工業國之林。時人異之，歎曰萊茵河奇蹟。
殿下諱宜仁，宮號桂。崇仁王次子也。昭和二十三年二月十一日誕。四十三年二月，元服。四十六年，學習院卒業。王素服其叔宣仁，宣仁薨，王嗣其職。歷任農會、山林會、工藝會、漆工協會總裁。平成二十六年六月八日，王薨。年六十六。無子。六月十七日，行斂葬之儀，皇太子德仁，皇次子文仁，王父崇仁王，總理大臣晉三皆列席。
琉歌體裁，略異和歌。琉歌字句多偶；和歌字句僉奇。其純粹者，惟短歌，上句一十有六，下句一十有四，其式：八八·八六。英祖王時，又有長歌、仲風、口說等。長歌者，八八·八八，反複吟唱，以「六」結句。仲風者，介乎和琉之風，處古今之中，故名，以其承和風，故有奇句，其式也者，七五·八六、五五·八六、七七·八六等。口說者，七五反複吟詠，有上口說、下口說、高平萬歲、四季口說等。
陶理斯總主教固理，姓卡爾波夫氏。俄羅斯薩拉托夫人也。以一八一四年生，父亦神父。受業於薩拉托夫神學院、聖彼得堡科學院。咸豐八年，入清布教。居北京北館，任掌院修士。同治三年歸俄。理通漢言，譯新約、聖詠自俄羅斯語。復譯有《東教宗鑑》、《神功四要》、《聖史提要》、《教理問答》凡多種。理登遐，俄羅斯正教會以為聖人，歲時祭之。
瑤立，晉出公三年夏六月，帥師伐齊，高無丕禦之。襄子視齊師，馬駭，遂驅之，曰：「齊人知余旗，其謂余畏而反也。」及壘而還。將戰，長武子請卜，襄子曰：「君告於天子，而卜之以守龜於宗祧，吉矣，吾又何卜焉？且齊人取我英丘，君命瑤，非敢耀武也，治英丘也。以辭伐罪足矣，何必卜？」壬辰，戰于犁丘。齊師敗績，親禽顏庚。
十年，仿清國職官，置九品十八階。復立內閣，置勤政殿、文明殿、東閣、武顯殿四柱學士。十二年，嘉定總鎮黎文悅卒。帝廢總鎮職，遣總督、巡撫、布政使、按察使、領兵往分其權。布政使白春元劾黎文悅不法之事，帝命捕其黨羽。悅之假子黎文𠐤得脫，以衆誅白春元，據藩安城為亂。帝遣宋福樑、潘文璻、張明講往伐。暹王遣兵至真臘，欲救𠐤。張明講破暹師於真臘，遷其王安眉於嘉定。遂改真臘為鎮西城，置三十二府二縣，遣流官制之。翌年，破藩安，擒其首魁，械送順化，剮。
龐統，字士元，襄陽人。少樸鈍，未有識者。潁川司馬徽清雅有知人鑒，統弱冠往見。徽甚異之，以為南州士之冠冕，由是漸顯。後郡命為功曹。性好人倫，勤於長養。每所稱述，多過其才，時人怪而問之，統答曰：「當今天下大亂，雅道陵遲，善人少而惡人多。方欲興風俗，長道業，不美其譚即聲名不足慕企，不足慕企而為善者少矣。今拔十失五，猶得其半，而可以崇邁世教，使有志者自勱，不亦可乎？」
崇侯虎譖於殷紂曰：「西伯積善累德，諸侯皆嚮之，將不利於帝。」遂囚羑里。閎夭患之，乃求美女文馬，有熊九駟並奇怪物，因嬖臣費仲而獻之紂。紂大悅，曰：「此一物足以釋西伯，況其多乎！」乃赦西伯，賜之弓矢斧鉞，使西伯得征伐。曰：「譖西伯者，崇侯虎也。」西伯乃獻洛西之地，以請紂去炮烙之刑。紂許之。
《爾雅》者，訓詁文字之書也。人之讀書，有訓詁之不識者，則可佐之助益，便明經義也，《爾雅》之作，正為以此。《爾雅》之作，其尚矣，或曰周公所作，或歸之於孔子及諸弟子。逮至近世，學者多以為作於戰國、秦、漢之世，以其中多釋《詩經》中語且言及周時未有之物也。《爾雅》者，亦華夏最古之字典辭書也。
晃號真紅薔薇（Crimson Rose），棕髮及腰。性直白，不矯飾。幼與艾莉西亞為友，嘗見曉伍迪於空島，然已忘卻，曉等亦以其狀若男童，不知晃在其左右。以艾莉西亞無同學於亞利亞，故常與習槳法。為師以嚴，後輩有懼之者，亦有譭之者。擅待客，時與客戲，亦知得失，不為過，女客多喜之。好驚幼稚，愛麗絲常為之所嚇。艾莉西亞退役，晃於是獨佔鰲頭，為諸領航士之首者。
時諸侯皆叛，以東南夷尤甚。帝發重兵伐，克。太師疵、少師彊抱其樂器，西奔於周。周武王遍告諸侯曰：「殷有重罪，不可以不畢伐。」乃率戎車三百乘，虎賁三千人，甲士四萬五千人，以東伐紂。師次盟津，諸侯庸、蜀、羌、髳、微、纑、彭、濮人，咸來相會。遂陳兵牧野，作《牧誓》。帝聞武王來，發兵七十萬以距。有皂隸之輩前途倒戈，武王遂攻於後以北，血流漂杵，殺十八萬餘，獲衆三十三萬。帝走，反入朝歌，登於鹿臺之上，蒙衣其殊玉，自燔於火而死。殷商遂亡。武王持大白旗以麾諸侯，諸侯畢拜武王，武王乃揖諸侯，諸侯畢從。武王至商國，商國百姓咸待於郊。於是武王使群臣告語商百姓曰：「上天降休！」商人皆再拜稽首，武王亦答拜。遂入，至紂死所。武王自射之，三發而後下車，以輕劍擊之，以黃鉞斬紂頭，縣大白之旗。已而至紂之嬖妾二女，二女皆經自殺。武王又射三發，擊以劍，斬以玄鉞，縣其頭小白之旗。武王已乃出復軍。
吳廣，字叔，楚陽夏人。二世元年秋七月，發閭左戍漁陽九百人，陳勝與廣皆為屯長。至蘄，大雨，道不通，度已失期。失期法斬，乃謀殺兩尉，召徒屬，袒右稱大楚，為壇而盟。勝自立為將軍，廣為都尉。入據陳，勝立為王，號張楚，以廣為假王，監諸將，以西擊滎陽。勝立甯陵君咎為魏王，周市為相。將軍田臧等相與謀矯陳王令，以誅吳廣，獻其首於勝。
柳敏字白澤，河東解人也。系出河東柳氏。晉太常柳純之裔。父懿，後魏車騎將軍，汾州刺史。敏起員外散騎侍郎。累遷河東郡丞。宇文泰愛之，令接四方賓客。與蘇綽草新制。遷禮部郎中，封武城縣子，加帥都督，領本鄉兵，進大都督。從尉遲迥伐蜀，為行軍司馬，主軍略。周既克蜀，進驃騎大將軍、開府儀同三司，加侍中，遷尚書，賜姓宇文氏。孝閔帝朝，嘗司禮部之政。進公爵。武帝朝，封武德郡公。其後以疾不能理事。武帝、宣帝并親往問疾。隋開皇元年，進上大將軍、太子太保。卒。贈五州諸軍事、晉州刺史。子昂、務。
唯唐徐彥，能明經義，上承邵公，作《春秋公羊傳注疏》。至於宋元明時，又微焉。清興，考據之學盛，孔廣森、陳立相為《公羊》作注。至於清季，而莊存與、劉逢祿、龔自珍、魏源、康有為、崔適諸大家並起，發明古學，力興《公羊》家法，為近世之公羊家焉。此諸人倡言變法，力呼維新，以孔圣之道為新世之法，中華學術，為之一改。至於今日，有蔣慶為言公羊學之宗，著《公羊學引論》，為使《公羊》與當今之世能有所合焉，亦為使「政治之儒學」所能重興也。
藍華號薔薇女王（Rozen Queen），藍髮金眼，本長髮，後為火所燬，改以短髮。將為姬屋之主，故姬屋中人，皆以敬稱之，僅晃直呼其名。幼時不樂，見艾莉西亞之姿，與艾莉西亞同遊，遂立志為領航士。初，至亞利亞窺艾莉西亞，為燈里所察，終結為友，同行習槳法。性膽小好勝，常隱人後而泣。中情於阿魯貝特，而交惡於曉。曉稱之「嘎恰片」，海怪之屬也。手套去，出掌姬屋分屋。
帝忌魯圖、內加、琵娜。西元五十九年，上邀琵娜赴宴，破其歸舟，欲沈之。琵娜善浮，未死，奉書云：「舟破矣，然吾尚安。」帝急令塞內加、布魯圖入宮。上痛哭良久，告以弒母之策，內加、魯圖驚甚，云：「此計阿尼克特斯出，當命特斯行事。」特斯斬來使，率眾破后私宅。初，琵娜臥而告曰：「吾子非逆子。」旋見眾軍士，皆持兵刃。琵娜意自若，指子宮曰：「擊此。」葬那不勒斯。帝以大逆，薄葬琵娜，又賜奧塔維雅死。是年，魯圖薨，或曰帝弒之。內卡自請致仕。
時，皇帝費迪南三世好格致，嘗屬人示以奇巧實驗。馬德堡市長居里克乃以銅鑄半球二，徑約五十一釐米，合之，以浸油之革填隙使密。泵除球內空氣，蓋以大氣壓力所抵，兩半球乃緊合焉。更各以十五馬曳之，半球不復開，及復充氣，球始分焉。眾訝其神，因名半球曰「馬德堡半球」，今存慕尼黑之德意志博物館。
齊使甘茂於楚，楚懷王新與秦合婚而驩。而秦聞甘茂在楚，使人謂楚王曰：「願送甘茂於秦。」楚王問於范蜎曰：「寡人欲置相於秦，孰可？」對曰：「臣不足以識之。」楚王曰：「寡人欲相甘茂，可乎？」對曰：「不可。夫史舉，下蔡之監門也，大不為事君，小不為家室，以茍賤不廉聞於世，甘茂事之順焉。故惠王之明，武王之察，張儀之辯，而甘茂事之，取十官而無罪。茂誠賢者也，然不可相於秦。夫秦之有賢相，非楚國之利也。且王前嘗用召滑於越，而內行章義之難，越國亂，故楚南塞厲門而郡江東。計王之功所以能如此者，越國亂而楚治也。今王知用諸越而忘用諸秦，臣以王為鉅過矣。然則王若欲置相於秦，則莫若向壽者可。夫向壽之於秦王，親也，少與之同衣，長與之同車，以聽事。王必相向壽於秦，則楚國之利也。」於是使使請秦相向壽於秦。秦卒相向壽。而甘茂竟不得復入秦，卒於魏。
然近世談灋律者不可不稱羅馬灋也。該法乃緣自公曆前五世紀之十二銅表法，後經歷朝修訂，至六世紀查士丁尼大帝時蔚然而成大國。查帝命律學大家編纂灋律進階、灋律精要等要典。傳諸後世，為西歐諸侯視為寶典者也，可與唐律比肩。華夏法律自清末乃生巨變。中華與西方列強兵戎相見之餘，亦變灋圖強。乃舶來羅馬灋之後裔德意志灋。一變而與華夏舊灋相溶，乃成當世中國灋律之根基。蓋全球一體，華夏亦不免矣。
士族者，或曰門第、衣冠、世族、門閥、勢族、世家、巨室。蓋謂世居要位之高門也，世族所居不同，中原世族南遷者，於江南曰僑姓，如：王謝袁蕭。於東南之世族曰吳姓，如：朱張顧陸，山東曰郡姓，王崔盧李鄭。關中亦曰郡姓。韋裴柳薛楊杜。代北曰虜姓。元，長孫，宇文，于，陸，源，竇。門閥興於漢魏六朝，及侯景作亂於三吳，金陵被禍，王謝咸值巨創，繁華隨江去矣。逮李唐之世，山東名士若崔、盧者，互通婚姻，朝廷行禁婚之令。天祐二年，梁王全忠納柳璨謀，淹殺清流凡三十餘人，門閥爲之一空，於時殆盡。是爲白馬之禍。五代訖宋初，猶有名門列朝者，以降不見史傳。
淳化二年秋七月，李繼遷請降，以爲銀州觀察使，賜姓名趙保吉。繼捧至夏州數月，即言繼遷悔過歸款，詔授繼遷銀州刺史，然實無降心也。至是，與繼捧戰於安慶澤，繼遷中流矢，遁去，轉攻夏州。繼捧乞濟師，乃遣翟守素出兵援之。守素至，繼遷納款，奉表謝罪，遂有是命，且以其子德明爲管內蕃落使行軍司馬。未幾，繼遷復叛。
孟嘗君怨秦，將以齊為韓、魏攻楚，因與韓、魏攻秦，而借兵食於西周。蘇代為西周謂曰：「君以齊為韓、魏攻楚九年，取宛、葉以北以彊韓、魏，今復攻秦以益之。韓、魏南無楚憂，西無秦患，則齊危矣。韓、魏必輕齊畏秦，臣為君危之。君不如令敝邑深合於秦，而君無攻，又無借兵食。君臨函谷而無攻，令敝邑以君之情謂秦昭王曰『薛公必不破秦以彊韓、魏。其攻秦也，欲王之令楚王割東國以與齊，而秦出楚懷王以為和』。君令敝邑以此惠秦，秦得無破而以東國自免也，秦必欲之。楚王得出，必德齊。齊得東國益彊，而薛世世無患矣。秦不大弱，而處三晉之西，三晉必重齊。」薛公曰：「善。」因令韓、魏賀秦，使三國無攻，而不借兵食於西周矣。是時，楚懷王入秦，秦留之，故欲必出之。秦不果出楚懷王。
陳敏之亂，弘以侃為江夏太守，加鷹揚將軍。侃備威儀，迎母官舍，鄉裡榮之。敏遣其弟恢來寇武昌，侃出兵御之。隨郡內史扈瑰間侃於弘曰：“侃與敏有鄉裡之舊，居大郡，統強兵，脫有異志，則荊州無東門矣。”弘曰：“侃之忠能，吾得之已久，豈有是乎！”侃潛聞之，遽遣子洪及兄子臻詣弘以自固。弘引為參軍，資而遣之。又加侃為督護，使與諸軍並力距恢。侃乃以運船為戰艦，或言不可，侃曰：“用官物討官賊，但須列上有本末耳。”於是擊恢，所向必破。侃戎政齊肅，凡有虜獲，皆分士卒，身無私焉。後以母憂去職。嘗有二客來吊，不哭而退，化為雙鶴，衝天而去，時人異之。 服闋，參東海王越軍事。江州刺史華軼表侃為揚武將軍，使屯夏口，又以臻為參軍。 頃之，遷龍驤將軍、武昌太守。侃在州無事，輒朝運百甓於齋外，暮運於齋內。人問其故，答曰：“吾方致力中原，過爾優逸，恐不堪事。”其勵志勤力，皆此類也。 太興初，進號平南將軍，尋加都督交州軍事。及王敦舉兵反，詔侃以本官領江州刺史，尋轉都督、湘州刺史。敦得志，上侃復本職，加散騎常侍。時交州刺史王諒為賊梁碩所陷，侃遣將高寶進擊平之。以侃領交州刺史。錄前後功，封次子夏為都亭侯，進號征南大將軍、開府儀同三司。及王敦平，遷都督荊、雍、益、梁州諸軍事，領護南蠻校尉、征西大將軍、荊州刺史，余如故。楚郢士女莫不相慶。
同年，太后崩。絳侯周勃、陳平諸臣共謀誅呂。朱虛侯章已殺呂產，文帝使人持節勞章。朱虛侯欲奪節信，使者不肯，朱虛侯乃從與載，因節信走，斬長樂衛尉呂更始。還，馳入北軍，報太尉勃。太尉起，拜賀朱虛侯曰：「所患獨呂產，今已誅，天下定矣。」遂遣人分部悉捕諸呂男女，無少長皆斬之。辛酉，捕斬呂祿，而笞殺呂媭。又遣人殺燕王通，而廢魯王張偃。壬戌，帝太傅審食其複為左丞相。戊辰，改封濟川王太為梁王，立趙幽王友子遂為趙王。遣朱虛侯章以誅呂之事告齊王劉襄，令罷兵。灌嬰之兵亦自滎陽歸。